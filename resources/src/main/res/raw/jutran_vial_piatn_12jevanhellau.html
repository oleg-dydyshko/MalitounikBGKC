<!DOCTYPE HTML><font color="#d00505"><strong>ЮТРАНЬ ВЯЛІКАЙ ПЯТНІЦЫ<br>
(12 Евангельляў Мукаў Хрыстовых)</strong><br>
<br>
<em>Пасьля звычайнага пачатку штодзённай ютрані, шасьці псалмаў, Мірнай літаніі і «Алілуя», людзі пачынаюць сьпяваць наступны трапар:<br>
<br>
(Тон 8):</em></font> Калі слаўныя вучні, абмытыя на вячэры, прасьвятліліся, злачынны Юда, захварэўшы на срэбралюбства, пацямнеў і прадаў Цябе, справядлівага Суддзю, беззаконным суддзям. Глядзі, прагны да багацьця, на таго, хто праз яго павесіўся! Уцякай ад ненасытнае душы, што наважылася на такое злачынства супраць Настаўніка. Усядобры Госпадзе, слава Табе. <font color="#d00505"><em>(Тройчы)</em></font><br>
<br>
<em><font color="#d00505">У міжчасе сьвятар у фелоні, у суправаджэньні дыякана з кадзілам, выносіць Евангельле на сярэдзіну царквы і кладзе­ на падрыхтаваны раней аналой. Пасьля дыякан кадзіць Евангельле, усю царкву і людзей. <br>
<br>
Пасьля сьпеву – малая літанія:</font></em><br>
<br>
<strong><font color="#d00505">Дыякан:</font></strong> Яшчэ і яшчэ ў супакоі Госпаду памолімся.<br>
<br>
<font color="#d00505"><strong>Людзі:</strong></font> Госпадзе, зьмілуйся.<br>
<br>
<strong><font color="#d00505">Дыякан:</font></strong> Заступіся, зжалься, збаў і сьцеражы нас, Божа, ласкаю Тваёю.<br>
<br>
<strong><font color="#d00505">Людзі:</font></strong> Госпадзе, зьмілуйся.<br>
<br>
<strong><font color="#d00505">Дыякан:</font></strong> Успамянуўшы найсьвятую, усячыстую, найблаславёную, слаўную Ўладарку нашу Багародзіцу і заўсёды Дзеву Марыю і ўсіх сьвятых, самі сябе і адзін аднаго, і ўсё жыцьцё наша Хрысту Богу аддайма.<br>
<br>
<strong><font color="#d00505">Людзі: </font></strong>Табе, Госпадзе.<br>
<br>
<strong><font color="#d00505">Сьвятар:</font></strong> Бо Твая ёсьць дзяржава і Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<strong><font color="#d00505">Людзі:</font></strong> Амін.<br>
<br>
<em><font color="#d00505">Раздаюцца сьвечкі і дыякан адразу кажа:</font></em><br>
<br>
<font color="#d00505"><strong>Дыякан:</strong></font> І каб нам быць дастойнымі слухаць сьвятое Евангельле Госпада Бога молім.<br>
<br>
<strong><font color="#d00505">Людзі:</font></strong> Госпадзе, зьмілуйся; Госпадзе, зьмілуйся; Госпа­дзе,­ зьмілуйся.<br>
<br>
<strong><font color="#d00505">Дыякан:</font></strong> Мудрасьць, устаньце, будзем слухаць сьвятое Евангельле.<br>
<br>
<strong><font color="#d00505">Сьвятар:</font></strong> Мір усім.<br>
<br>
<strong><font color="#d00505">Людзі:</font></strong> І твайму духу.<br>
<br>
<strong><font color="#d00505">Сьвятар:</font></strong> Чытаньне сьвятога Евангельля паводле Яна.<br>
<br>
<strong><font color="#d00505">Людзі:</font></strong> Слава мукам Тваім, Госпадзе!<br>
<br>
<strong><font color="#d00505">Дыякан:</font></strong> Слухайма ўважліва!<br>
<br>
<em><font color="#d00505"><strong>Увага:</strong> Такі парадак захоўваецца пры чытаньні ўсіх наступ­ных­ евангельскіх урыўкаў. Адразу пасьля Еван­гельля­ людзі пяюць (або чытаюць)­ антыфоны.</font></em><br>
<br>
<strong><font color="#d00505">ПЕРШАЕ ЕВАНГЕЛЬЛЕ</font></strong> <em><font color="#d00505">(Ян 13.31 – 18.1)</font></em><br>
<br>
Сказаў Госпад вучням сваім: «Цяпер праслаўлены Сын Чалавечы і Бог праслаўлены ў Ім. Калі Бог праслаўлены ў Ім, то і Бог праславіць Яго і зараз праславіць Яго. Дзеці! Яшчэ нядоўга Я з вамі. Будзеце шукаць Мяне, але – як Я ўжо сказаў габрэям, так і вам кажу цяпер, – куды Я іду, вы ня можаце пайсьці. Новае прыказаньне даю вам: любіце адзін аднаго; як Я палюбіў вас, і вы любіце адзін аднаго. Па гэтым пазнаюць, што вы Мае вучні, калі будзеце мець любоў між сабою». Кажа Яму Сымон Пётра: «Госпадзе, куды Ты ідзеш?» Ісус адказаў яму: «Куды Я іду, ты ня можаш цяпер пайсьці за Мною, але пасьля пойдзеш». А Пётра Яму: «Госпадзе, чаму цяпер не магу пайсьці за Табою? Я жыцьцё сваё аддам за Цябе». Ісус адказаў: «Жыцьцё сваё за Мяне аддасі? Сапраўды, сапраўды кажу табе: певень не прапяе, як ты тройчы адрачэшся ад Мяне.<br>
<br>
Няхай не трывожыцца сэрца вашае: верце ў Бога і ў Мяне верце. У доме Айца Майго шмат пакояў. Калі б так не было, Я сказаў бы вам, бо іду прыгатаваць вам месца. І калі пайду і падрыхтую вам месца, зноў прыйду і вазьму вас да Сябе, каб і вы былі там, дзе Я». Кажа Яму Тамаш: «Госпадзе, мы ня ведаем, куды ідзеш: як жа можам ведаць дарогу?» Ісус яму ў адказ: «Я – дарога, і праўда, і жыцьцё. Ніхто не прыходзіць да Айца як толькі праз Мяне. Калі б вы ведалі Мяне, і Майго Айца ведалі б. Але цяпер вы Яго ведаеце і бачылі». Кажа Яму Піліп: «Госпадзе, пакажы нам Айца, і нам будзе даволі». Адказаў яму Ісус: «Столькі часу Я з вамі, Піліпе, і ты яшчэ Мяне не пазнаў? Хто бачыў Мяне, бачыў і Айца. Як жа ты кажаш: «Пакажы нам Айца»? Ці ж ня верыш, што Я ў Айцу, і Айцец ува Мне? Словы, якія кажу вам, не ад Сябе кажу: Айцец, што ўва Мне, Ён Сам робіць Свае справы. Верце Мне, што Я ў Айцу і Айцец ува Мне. Калі ж не – дык прынамсі верце дзеля самых учынкаў. Сапраўды, сапраўды кажу вам: хто верыць у Мяне, будзе рабіць учынкі, якія Я раблю, і большыя за іх учыніць, бо Я да Айца іду. І калі нешта будзеце прасіць у імя Маё, зраблю, каб Айцец быў праслаўлены ў Сыне. І ўсё, пра што папросіце Мяне ў імя Маё, зраблю. Калі любіце Мяне, будзеце захоўваць Мае прыказаньні. Я ж папрашу Айца, і Ён пашле вам іншага Суцяшальніка, які будзе з вамі заўсёды – Духа Праўды, якога сьвет прыняць ня можа, бо Яго ня бачыць і ня ведае. Але вы Яго ведаеце, бо Ён у вас прабывае і ў вас будзе. Не пакіну вас сіротамі: прыйду зноў да вас. Яшчэ нядоўга, і сьвет Мяне ня ўбачыць. Але вы ўбачыце Мяне, бо Я жыву і вы жыць будзеце. У той дзень вы пазнаеце, што Я ў Айцу Маім, а вы ўва Мне і Я ў вас. Хто захоўвае Мае прыказаньні, той любіць Мяне. А хто любіць Мяне, таго Айцец Мой будзе любіць, і Я таксама буду любіць яго і аб’яўлюся яму». Сказаў Яму Юда, не Іскарыёт: «Госпадзе, што гэта, што хочаш аб’явіць Сябе нам, а ня сьвету?» Ісус сказаў яму ў адказ: «Калі хто любіць Мяне, захавае Мае словы, і Айцец Мой будзе любіць яго, і да яго прыйдзем і ў яго будзем прабываць. Хто ня любіць Мяне, не захоўвае слоў Маіх. А словы, якія чуеце, не Мае, але Айца, які паслаў Мяне. Гэта сказаў Я вам, будучы з вамі. А Суцяшальнік, Дух Сьвяты, якога Айцец пашле вам у Маё імя, Ён навучыць вас усяму і нагадае вам усё, што Я казаў. Супакой пакідаю вам, супакой Мой даю вам. Даю вам ня так, як дае сьвет. Хай не трывожыцца сэрца вашае і не баіцца. Вы чулі, што Я вам сказаў: Адыходжу і зноў прыйду да вас. Калі б вы любілі Мяне, вы б цешыліся, што іду да Айца, бо Айцец­ Мой большы за Мяне. А цяпер Я сказаў вам раней, чым гэта спраўдзіцца. Ужо ня буду вам шмат гаварыць, бо вось ідзе князь гэтага сьвету. Ён ня мае нічога свайго ўва Мне. Але хай сьвет даведаецца, што Я люблю Айца і раблю, як Мне Айцец загадаў. Устаньце, пойдзем адсюль!<br>
<br>
Я сапраўдная вінаградная лаза, а Мой Айцец – вінаградар. Кожную галінку, што ўва Мне не прыносіць плоду, Ён адцінае, а кожную, што прыносіць плод, ачышчае, каб прыносіла большы плод. Вы ўжо чыстыя, дзякуючы слову, якое Я вам сказаў. Заставайцеся ўва Мне, і Я буду ў вас. Як галінка ня можа прыносіць плоду сама з сябе, калі не застанецца на вінаграднай лазе, гэтак і вы ня можаце, калі не застанецеся ўва Мне. Я – вінаградная лаза, вы – галінкі. Хто ўва Мне застаецца, а Я ў ім, той прыносіць шмат плоду, бо без Мяне ня можаце нічога рабіць. Той, хто не прабывае ўва Мне, будзе, як вінаградная галінка, выкінуты вон, і засохне. І зьбіраюць іх і кідаюць у вагонь, і яны згараюць. Калі прабудзеце ўва Мне, і слова Маё ў вас, чаго хочаце прасіце, і будзе вам. Айцец Мой будзе ўслаўлены тым, што прынесяце багаты плён і будзеце Маімі вучнямі. Як Мяне палюбіў Айцец, так Я палюбіў вас. Трывайце­ ў Маёй любові! Калі будзеце захоўваць мае прыказаньні, будзеце заставацца ў Маёй любові, як Я захаваў прыказаньні Айца і застаюся ў Ягонай любові. Гэта Я сказаў вам, каб Мая радасьць была ў вас, і каб вашая радасьць была поўная. Вось Маё прыказаньне: каб вы любілі адзін аднаго, як Я палюбіў вас. Няма большай любові, як тая, калі хто жыцьцё сваё аддае за прыяцеляў. Вы мае прыяцелі, калі выконваеце тое, што Я загадаў. Ужо не называю вас слугамі, бо слуга ня ведае, што робіць ягоны гаспадар, але Я назваў вас прыяцелямі, бо Я абвясьціў вам усё, што пачуў ад Майго Айца. Ня вы Мяне выбралі, але Я вас выбраў, і прызначыў на тое, каб вы ішлі і прыносілі плод, і каб плод ваш заставаўся, каб Айцец Мой даў вам усё, чаго ні папросіце ў Маё імя. Гэта загадваю вам, каб вы любілі адзін аднаго. Калі сьвет вас ненавідзіць, ведайце, што Мяне ён раней узьненавідзеў. Калі б вы былі ад сьвету, сьвет любіў бы вас, як сваё. Але як вы не ад сьвету, бо Я выбраў вас Сабе ад сьвету, то сьвет ненавідзіць вас. Памятайце слова,­ якое Я вам сказаў: «Слуга ня большы за гаспадара». Калі Мяне перасьледавалі, то і вас будуць перасьледаваць. Калі Маё слова­ захавалі, то і вашае будуць захоўваць. Але ўсё гэта будуць рабіць вам дзеля Майго імя, бо ня ведаюць Таго, хто Мяне паслаў. Калі б Я не прыйшоў і не казаў ім, ня мелі б граху; а цяпер яны ня маюць апраўданьня за свой грэх. Хто ненавідзіць Мяне, ненавідзіць і Айца Майго. Калі б Я не зрабіў сярод іх учынкаў, якіх ніхто не зрабіў, ня мелі б граху. Цяпер жа яны бачылі і ўзьненавідзелі і Мяне і Майго Айца. Але гэта сталася, каб спраўдзілася напісанае ў Законе: «Узьненавідзелі Мяне без прычыны». Калі ж прыйдзе Суцяшальнік, якога Я вам пашлю ад Айца, Дух праўды, які ад Айца паходзіць, Ён будзе сьведчыць пра Мяне. А вы таксама будзеце сьведчыць, бо ад пачатку вы са Мною.<br>
<br>
Гэта Я сказаў вам, каб вы ня ўсумніліся. Адлучаць вас ад сынагогі. Нават прыходзіць гадзіна, калі кожны, хто вас заб’е, будзе думаць, што робіць паслугу Богу. Будуць так рабіць, бо не пазналі ні Айца, ні Мяне. Але Я сказаў вам гэта, каб, калі надыдзе тая гадзіна, вы памяталі, што Я вам сказаў. Спачатку Я не казаў вам пра гэта, бо быў з вамі. А цяпер іду да Таго, хто паслаў Мяне, і ніхто не пытаецца ў Мяне: «Куды ідзеш?» Але ад таго, што Я вам гэта сказаў, смутак напоўніў сэрца ваша. Аднак кажу вам праўду: лепш для вас, каб Я адышоў. Бо калі не адыду, Суцяшальнік ня прыйдзе да вас. Калі ж адыду, пашлю Яго вам. А Ён, калі прыйдзе, пераканае сьвет у граху, у справядлівасьці, і ў судзе. У граху – бо ня вераць у Мяне; у справядлівасьці – бо іду да Айца, і больш ня ўбачыце Мяне; у судзе – бо князь гэтага сьвету ўжо асуджаны. Яшчэ шмат чаго маю сказаць вам, але цяпер вы ня зможаце ўмясьціць. Калі ж прыйдзе Ён, Дух праўды, дык давядзе вас да ўсёй праўды, бо Ён ня будзе казаць ад сябе, але скажа ўсё, што пачуе, і абвесьціць вам тое, што мае быць. Ён Мяне ўславіць, бо ад Майго возьме і абвесьціць вам. Усё, што мае Айцец – Маё. Дзеля гэтага Я сказаў, што ад Майго возьме і абвесьціць вам. Яшчэ хвіліна, і ня ўбачыце Мяне, і зноў хвіліна, і ўбачыце Мяне». Тады некаторыя з Ягоных вучняў сказалі адзін аднаму: «Што гэта значыць, што Ён нам кажа: Яшчэ хвіліна, і ня ўбачыце Мяне; і зноў хвіліна, і ўбачыце Мяне; таксама: Іду да Айца?» І казалі: «Што значыць гэтая хвіліна, пра якую Ён кажа? Не разумеем, што Ён гаворыць». Ісус пазнаў, што хацелі спытацца ў Яго, і сказаў ім: «Ці не пра тое разважаеце між сабою, што Я сказаў: Яшчэ хвіліна, і ня ўбачыце Мяне, і зноў хвіліна, і ўбачыце Мяне? Сапраўды, сапраўды кажу вам, што будзеце плакаць і галасіць, а сьвет будзе цешыцца; будзеце тужыць, але смутак ваш у радасьць абернецца. Жанчына, калі родзіць, адчувае тугу, бо прыйшла яе гадзіна; калі ж народзіць дзіця, не памятае болю з радасьці, што чалавек нарадзіўся на сьвет. І вы цяпер адчуваеце смутак, але Я зноў убачу вас і ўзрадуецца сэрца ваша, і радасьці вашай ніхто не адыме ад вас. У той дзень ні пра што ня будзеце пытацца ў Мяне. Сапраўды, сапраўды кажу вам: чаго папросіце Айца ў імя Маё, дасьць вам. Дагэтуль вы нічога не прасілі ў Маё імя: прасіце, і атрымаеце, каб радасьць вашая была поўная. Я казаў вам аб гэтых рэчах прыповесьцямі. Надыходзіць час, калі ўжо ня буду казаць вам у прыповесьцях, але абвяшчу вам адкрыта пра Айца. У той дзень будзеце прасіць у імя Маё, і не кажу, што Я буду прасіць за вас Айца. Сам Айцец любіць вас, бо вы палюбілі Мяне і ўверылі, што Я ад Бога выйшаў. Я выйшаў ад Айца і прыйшоў на сьвет; цяпер зноў пакідаю сьвет і іду да Айца». Ягоныя вучні сказалі: «Вось цяпер Ты гаворыш адкрыта і ня кажаш ніякай прыповесьці. Цяпер ведаем, што ўсё ведаеш­ і няма патрэбы, каб нехта ў Цябе пытаўся. Таму верым, што Ты выйшаў ад Бога». Ісус адказаў ім: «Цяпер верыце? Вось надыходзіць гадзіна, дый ужо прыйшла, калі разьбяжыцеся кожны ў свой бок, і пакінеце Мяне самога; але Я не адзін, бо Айцец са Мною. Гэта Я сказаў вам, каб вы мелі супакой ува Мне. На сьвеце будзеце цярпець гора, але будзьце сьмелыя: Я перамог сьвет».<br>
<br>
Так гаварыў Ісус, і, падняўшы вочы да неба, сказаў: «Ойча, надышла гадзіна! Услаў Сына Твайго, каб Сын уславіў Цябе, і каб сілаю ўлады, дадзенай Яму ад Цябе над кожным чалавекам, даў жыцьцё вечнае ўсім тым, каго Ты даў Яму. А гэта ёсьць вечнае жыцьцё: каб пазналі Цябе, адзінага праўдзівага Бога, і Таго, каго Ты паслаў, Ісуса Хрыста. Я ўславіў Цябе на зямлі, споўніўшы тое, што Ты Мне даручыў. А цяпер Ты, Ойча, услаў Мяне Сам той славаю, якую Я меў у Цябе перад тым, як паўстаў сьвет. Я аб’явіў імя Тваё людзям, якіх Ты Мне даў. Яны былі Тваімі, і Ты даў іх Мне, і яны захавалі слова Тваё. Цяпер пазналі яны, што ўсё, што Ты Мне даў, паходзіць ад Цябе. Словы, якія Ты мне даў, Я перадаў ім, і яны прынялі іх і пазналі сапраўды, што Я ад Цябе выйшаў; і ўверылі, што Ты Мяне паслаў. Я за іх прашу, не прашу за сьвет, але за тых, каго Ты Мне даў, бо яны Твае. Бо ўсё Маё – Тваё, і Тваё – Маё, і ў іх Я ўславіўся. Я ўжо не на сьвеце, але яны яшчэ на сьвеце, а Я да Цябе іду. Ойча сьвяты, захавай іх у імені Тваім, якое Ты Мне даў, каб яны былі адно, як Мы. Пакуль Я быў на сьвеце, Я захаваў іх у імені Тваім, якое Ты Мне даў; і ўсьцярог іх, і ніхто з іх ня згінуў, апроч сына загубы, каб спраўдзілася Пісаньне. Але цяпер іду да Цябе, і кажу гэта, будучы яшчэ на сьвеце, каб Мая радасьць у іх была поўная. Я перадаў ім слова Тваё, і сьвет іх узьненавідзеў за тое, што яны не ад сьвету, як і Я не ад сьвету. Не прашу, каб Ты забраў іх з сьвету, але каб зьбярог ад злога. Яны не ад сьвету, як і Я не ад сьвету. Асьвяці іх праўдаю. Слова Тваё – праўда. Як Ты паслаў Мяне на сьвет, так Я іх паслаў на сьвет. За іх Я пасьвячаю Сябе, каб і яны былі асьвячаныя ў праўдзе. Ня толькі за іх прашу, але і за тых, што дзякуючы іхняму слову ўвераць у Мяне; каб усе былі адно, як Ты, Ойча, ува Мне, і Я ў Табе, і каб яны былі адно ў нас, каб сьвет уверыў, што Ты паслаў Мяне. І славу, якую Ты Мне даў, Я даў ім, каб былі адно, як і Мы адно. Я ў іх, а Ты ўва Мне! Каб яны сталіся адно, каб сьвет пазнаў, што Ты паслаў Мяне і што Ты палюбіў іх так, як Ты палюбіў Мяне. Ойча, хачу, каб тыя, якіх Ты Мне даў, былі са Мною там, дзе Я, і каб бачылі славу Маю, якую Ты Мне даў перад заснаваньнем сьвету. Ойча справядлівы! Сьвет не пазнаў Цябе, але Я пазнаў Цябе, і яны пазналі, што Ты паслаў Мяне. Я аб’явіў ім Тваё імя і буду аб’яўляць, каб любоў, якою Ты Мяне палюбіў, у іх была і Я ў іх». <br>
Сказаўшы гэта, Ісус з сваімі вучнямі выйшаў за ручай Ке­д­рон.­ Там быў сад, у які ўвайшоў Ён і Ягоныя вучні.<br>
<br>
<strong><font color="#d00505">Людзі:</font></strong> Слава доўгацярпеньню Твайму, Госпадзе!<br>
<br>
<br>
<font color="#d00505"><strong>Антыфон 1</strong><br>
<br>
<em>(Тон 1)</em></font> Кіраўнікі народу змовіліся супраць Госпада і супраць памазанца Яго.<br>
Яны беспадстаўна абвінавацілі мяне; Госпадзе, Госпадзе, не пакінь мяне.<br>
Прынясем Хрысту чыстыя пачуцьці і, як прыяцелі Ягоныя, ахвяруем жыцьцё наша дзеля Яго. Не паддамося, як Юда празе багацьця, але з глыбіні сэрцаў нашых усклікнем: Ойча наш, што ў небе, выбаў нас ад злога.<br>
<br>
<strong>Слава... цяпер...</strong><br>
<br>
<em><font color="#d00505">Багародзічны:</font></em> Беззаганная Дзева, Багародзіца Марыя, Ты, стаўшыся маці, засталася Дзеваю. Малі Хрыста Бога нашага збавіць душы нашыя.<br>
<br>
<br>
<font color="#d00505"><strong>Антыфон 2</strong><br>
<br>
<em>(Тон 6)</em></font> Юда пабег да беззаконных кніжнікаў і сказаў: «Што дасьце мне за тое, што выдам вам Яго?» Ты ж Сам стаяў нябачна сярод іх, калі яны чынілі змову супраць Цябе. Сэрцазнаўца, пашкадуй душы нашыя.<br>
<br>
З любоўю і спагадаю будзем служыць Богу, як Марыя на вячэры. Не паддамося любові да грошай, як Юда, каб нам заўсёды быць з Хрыстом Богам.<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Малі няспынна, Дзева, Сына Твайго, якога Ты невыказна нарадзіла, каб Ён у чалавекалюбстве Сваім выбавіў ад бедаў тых, што прыбягаюць да Цябе.<br>
<br>
<br>
<strong><font color="#d00505">Антыфон 3</font></strong><br>
<br>
<em><font color="#d00505">(Тон 2)</font></em> Калі Ты, чалавекалюбны Госпадзе, Лазара ўваскрасіў, дзеці габрэйскія пяялі славу Табе. Але беззаконны Юда не хацеў зразумець.<br>
<br>
На вячэры Тваёй, Хрысьце, Ты сказаў вучням Тваім: «Адзін з вас прадасьць мяне». Але беззаконны Юда не хацеў зразумець.<br>
<br>
Калі Ян спытаўся ў Цябе: «Хто прадасьць Цябе, Госпадзе?», Ты паказаў яго, даючы яму хлеб. Але беззаконны Юда не хацеў зразумець.<br>
<br>
Калі Ты памыў ногі вучням Тваім, Ты, Хрысьце Божа, загадаў ім: «Рабіце і вы тое, што бачылі». Але беззаконны Юда не хацеў зразумець.<br>
<br>
«Ня сьпіце і маліцеся, каб ня ўпасьці ў спакусу», – Ты, Хрысьце Божа наш, сказаў вучням Сваім. Але беззаконны Юда не хацеў зразумець.<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Збаў ад бедаў слуг Тваіх, Багародзіца, бо мы ўсе пасьля Бога да Цябе прыбягаем, як да нашай надзейнай сьцяны і заступніцы.<br>
<br>
<font color="#d00505"><em>Малая літанія </em></font><strong><font color="#d00505"><em>«Яшчэ і яшчэ ...»</em></font></strong><font color="#d00505"><em> з воклікам:</em></font><br>
Бо Ты добры і чалавекалюбны Бог, і Табе славу аддаем, Айцу, і Сыну, і Сьвятому Духу, цяпер і заўсёды, і на вякі вякоў.<br>
<br>
<strong><font color="#d00505">Сядальная песьня</font></strong> <em><font color="#d00505">(тон 7):</font></em> На вячэры з вучнямі, ведаючы пра дамоўленую за Цябе цану, Ты выкрыў Юду. Ведаючы яго нераскаяным, Ты хацеў, каб усе зналі, што Ты дабравольна аддаеш Сябе за вызваленьне сьвету. Доўгацярплівы Госпадзе,­ слава Табе.<br>
<br>
<strong><font color="#d00505">Дыякан:</font></strong> І каб нам быць дастойнымі слухаць сьвятое Евангельле Госпада Бога молім.<br>
<br>
<strong><font color="#d00505">Людзі:</font></strong> Госпадзе, зьмілуйся; Госпадзе, зьмілуйся; Госпадзе, зьмілуйся.<br>
<br>
<strong><font color="#d00505">Дыякан:</font></strong> Мудрасьць, устаньце, будзем слухаць сьвятое Евангельле.<br>
<br>
<strong><font color="#d00505">Сьвятар:</font></strong> Мір усім.<br>
<br>
<strong><font color="#d00505">Людзі:</font></strong> І твайму духу.<br>
<br>
<strong><font color="#d00505">Сьвятар:</font></strong> Чытаньне сьвятога Евангельля паводле Яна.<br>
<br>
<strong><font color="#d00505">Людзі:</font></strong> Слава мукам Тваім, Госпадзе!<br>
<br>
<strong><font color="#d00505">Дыякан:</font></strong> Слухайма ўважліва!<br>
<br>
<strong><font color="#d00505">ДРУГОЕ ЕВАНГЕЛЬЛЕ</font></strong> <em><font color="#d00505">(Ян 18.1-28)</font></em><br>
<br>
У той час Ісус з сваімі вучнямі выйшаў за ручай Кедрон. Там быў сад, у які ўвайшоў Ён і Ягоныя вучні. Юда, які выдаў Яго, ведаў таксама гэтае месца, бо Ісус і Ягоныя вучні часта зьбіраліся там. Узяўшы роту жаўнераў і слугаў першасьвятароў і фарысэяў, Юда прыйшоў туды з ліхтарамі, сьветачамі і зброяю. Ісус жа, ведаючы ўсё, што мае адбыцца з Ім, выйшаў насустрач і сказаў ім: «Каго шукаеце?» Адказалі Яму: «Ісуса Назарэя». Сказаў ім Ісус: «Гэта Я». Сярод іх быў таксама Юда, які выдаў Яго. Як толькі сказаў Ён ім: «Гэта Я», яны адступілі назад і ўпалі на зямлю. Другі раз спытаўся ў іх: «Каго шукаеце?» І яны адказалі Яму: «Ісуса Назарэя». Ісус адказаў: «Сказаў вам, што гэта Я. Калі Мяне шукаеце, дык па­кіньце гэтых, хай ідуць». Сталася гэта, каб спраўдзілася слова, якое Ён сказаў: «З тых, каго Ты Мне даў, Я ня страціў нікога». Тады Сымон Пётра, у якога быў меч, выхапіў яго, ударыў слу­гу­ першасьвятара і адсек яму правае вуха. Імя слугі таго было Малх. Сказаў тады Ісус Пятру: «Схавай меч твой у похву.­ Ці ж Мне ня піць чашу, якую даў Мне Айцец?» Тады рота і тысячнік разам­ з слугамі габрэйскімі схапілі Ісуса, зьвязалі Яго і адвялі сьпярша да Анны. Ён быў цесьцем Каяфы, які быў на той год першасьвятаром. Гэта быў той Каяфа, які параіў габрэям,­ што лепш, каб адзін чалавек памёр за народ. А Сымон­ Пётра ­і другі вучань ішлі ўсьлед за Ісусам. Той другі вучань быў знаёмы перша­сьвятару, і ён увайшоў разам з Ісусам у двор першасьвятара, а Пётра затрымаўся перад брамаю зна­двор­ку. Увайшоўшы, той другі вучань, ведамы першасьвятару, пагутарыў з брамніцаю і ўвёў Пётру ў сярэдзіну. А служанка брамніца сказала Пятру: «Ці і ты не адзін з вучняў гэтага Чала­века?» Ён адказаў: «Не». А так як было холадна, вартаўнікі і слу­гі, расклаўшы агонь, стаялі вакол яго і грэліся. Сярод іх стаяў таксама Пётра і грэўся. А першасьвятар запытаўся ў Ісуса пра Ягоных вучняў і Ягонае вучэньне. Ісус адказаў яму: «Я ўсё адкрыта гаварыў перад усім сьветам. Я заўсёды вучыў у сынагозе і ў сьвятыні, дзе зьбіраюцца ўсе габрэі, і патаемна­ не гаварыў нічога. Што ты ў Мяне пытаешся? Спытайся ў тых, што чулі, што Я гаварыў. Яны ведаюць, што Я казаў». Калі Ён сказаў гэта, адзін з слугаў, што стаялі побач, ударыў Ісуса ў твар і сказаў: «Гэтак адказваеш першасьвятару?» Ісус адказаў яму: «Калі Я дрэнна сказаў, дык дакажы, што дрэнна. А калі добра, дык за што Мяне б’еш?» Тады Анна паслаў Яго, зьвязанага, да першасьвятара Каяфы. А Сымон Пётра стаяў і грэўся. Сказалі тады яму: «Ці і ты ня з вучняў Ягоных?» А ён запярэчыў, кажучы: «Не!» Адзін з слугаў першасьвятара, сваяк­ таго, якому Пётра адсек вуха, сказаў: «Ці не цябе я бачыў з Ім у садзе?» Пётра зноў запярэчыў, і ў той час прапяяў певень. Ад Каяфы завялі Ісуса ў прэторыю. Была раніца, і яны самі не ўвайшлі ў прэторыю, каб не апаганіцца і каб магчы есьці пасху.<br>
<br>
<strong><font color="#d00505">Людзі:</font></strong> Слава доўгацярпеньню Твайму, Госпадзе!<br>
<br>
<br>
<strong><font color="#d00505">Антыфон 4</font></strong><br>
<br>
<em><font color="#d00505">(Тон 5)</font></em> Сёньня Юда пакідае Настаўніка і прымае д’ябла. Ась­леп­­лены прагаю да грошай, ён адпадае ад сьвятла ў цемру,­ бо як можа бачыць той, хто прадаў Сьвятло за трыццаць срэбранікаў? Але Той, хто за сьвет пацярпеў, зазьзяў для нас. Дык усклікнем Яму: «Госпадзе, які ў спагадлівасьці да людзей пацярпеў за іх, слава Табе!»<br>
<br>
Сёньня Юда пад выглядам багабойнасьці адкідае дар ласкі; вучань стаецца здраднікам, крывадушнік прыкідваецца прыя­целем. У бяздумнасьці сваёй больш за любоў Уладара ён упадабаў грошы і стаўся правадніком злачыннага зборышча.­ Мы ж праслаўляем Хрыста, які даў нам збаўленьне.<br>
<br>
<em><font color="#d00505">(Тон 1)</font></em> Як браты ў Хрысьце, будзем браталюбнымі, спагад­лівымі да бліжніх, каб ня быць асуджанымі, як неміласэрны слуга з-за любові да грошай, і бескарысна каяцца, як Юда.<br>
<br>
<strong>Слава... цяпер...</strong><br>
<br>
<em><font color="#d00505">Багародзічны:</font></em> Слаўныя рэчы гавораць пра Цябе, Багародзіца Марыя, бо Ты, усяслаўная і беззаганная, нарадзіла ў целе Творцу ўсіх.<br>
<br>
<br>
<strong><font color="#d00505">Антыфон 5</font></strong><br>
<br>
<em><font color="#d00505">(Тон 6)</font></em> Вучань дамаўляецца аб цане за Настаўніка, і за трыццаць срэбранікаў прадае Госпада; няшчырым пацалункам выдае Яго беззаконным на сьмерць.<br>
Сёньня Творца неба і зямлі кажа вучням сваім: «Ужо блізка час. Вось ідзе Юда, які выдаў Мяне. Хай ніхто не адрачэцца ад Мяне, калі ўбачыць Мяне на крыжы паміж двух разбойнікаў: Я цярплю як чалавек, але як Чалавекалюбец збаўляю тых, хто верыць у Мяне».<br>
<br>
<strong>Слава... цяпер...</strong><br>
<br>
<em><font color="#d00505">Багародзічны:</font></em> Ты, што ў апошні час невыказна зачала і нара­дзіла Творцу свайго, малі Яго за збаўленьне душаў нашых.<br>
<br>
<br>
<strong><font color="#d00505">Антыфон 6</font></strong><br>
<br>
<em><font color="#d00505">(Тон 7)</font></em> Сёньня Юда ня сьпіць, ён думае, як выдаць Госпада, спрадвечнага Збаўцу сьвету, які пяцьцю хлябамі насыціў вялікую грамаду. Сёньня праступнік выракаецца Настаўніка: стаўшыся вучнем, ён за грошы выдае Ўладара, і прадае Таго, хто маннаю карміў людзей сваіх.<br>
<br>
Сёньня няўдзячныя людзі прыбілі да крыжа Госпада, які жэзлам разьдзяліў мора і правёў іх праз пустыню. Сёньня кап’ём прабілі бок Таму, хто дзеля іх параніў Ягіпет язвамі; жоўцю напаілі Таго, хто карміў іх маннаю.<br>
<br>
Прыйшоўшы на дабравольныя мукі, Ты, Госпадзе, дакараў вучняў сваіх: «Калі ня можаце нават адной гадзіны пабыць са Мною, дык як жа кажаце, што вы гатовыя памерці за Мяне? Дзівіцеся на Юду: ён ня сьпіць, а ўсё думае, як прадаць Мяне. Устаньце і маліцеся, каб ніхто з вас не адрокся ад Мяне, калі ўбачыць Мяне на крыжы». Доўгацярплівы Госпадзе, слава Табе!<br>
<br>
<strong>Слава... цяпер...</strong><br>
<br>
<em><font color="#d00505">Багародзічны:</font></em> Радуйся, Багародзіца, што зьмясьціла ва ўлоньні Таго, каго неба зьмясьціць ня можа; радуйся, Дзева, прарокаў прапаведаваньне, бо з Цябе зазьзяў нам Эмануэль. Радуйся, Маці Хрыста Бога!<br>
<br>
<em><font color="#d00505">Малая літанія з воклікам:</font></em> <br>
Бо Ты Бог наш, і Табе славу аддаем, Айцу, і Сыну, і Сьвятому Духу, цяпер і заўсёды, і на векі вякоў.<br>
<br>
<font color="#d00505"><strong>Сядальная песьня</strong> <em>(тон 7):</em></font> Што змусіла цябе, Юда, стацца здраднікам Збавіцеля? Ці ж Ён адлучыў цябе ад грамады апосталаў? Няўжо ж адабраў ад цябе дар ацаленьняў? А можа адкінуў цябе ад стала, калі ты з іншымі вячэраў? Або, калі іншым абмываў ногі, цябе абмінуў? Колькі ласкаў Ягоных ты забыў! Цяпер сталася яўнай уся твая няўдзячная істота, і Ягонае бязьмежнае доўгацярпеньне і вялікая міласэрнасьць.<br>
<br>
<strong><font color="#d00505">Сьвятар:</font></strong> Чытаньне сьвятога Евангельля паводле Мацьвея.<br>
<br>
<strong><font color="#d00505">Людзі:</font></strong> Слава мукам Тваім, Госпадзе!<br>
<br>
<strong><font color="#d00505">Дыякан:</font></strong> Слухайма ўважліва!<br>
<br>
<strong><font color="#d00505">ТРЭЦЯЕ ЕВАНГЕЛЬЛЕ</font></strong> <font color="#d00505"><em>(Мц 26.57-75)</em></font><br>
<br>
У той час жаўнеры схапілі Ісуса, завялі Яго да першасьвя­тара Каяфы, дзе сабраліся кніжнікі і старэйшыя. А Пётра ішоў за Ім здалёку аж да дому першасьвятара. Там, увайшоўшы ў двор, сеў сярод слугаў, каб пабачыць канец. А першасьвятары і старэйшыя, і ўся Высокая Рада, шукалі сьведчаньня супраць Ісуса, каб пакараць Яго сьмерцю. І не знайшлі, хоць шмат хлусьлівых сьведкаў прыходзіла. У канцы два хлусьлівыя сьведкі, прыйшоўшы, сказалі: «Гэты казаў: Магу зруйнаваць хорам Божы і ў тры дні адбудаваць». Тады першасьвятар, устаўшы, сказаў Яму: «Нічога не адказваеш на тое, што яны кажуць супраць Цябе?» Але Ісус маўчаў. А першасьвятар сказаў Яму: «Заклінаю Цябе Богам жывым, скажы нам: ці Ты Хрыстос, Сын Божы?» Ісус кажа яму: «Я Той, як ты сказаў. І яшчэ скажу вам: ад цяпер убачыце Сына Чалавечага, які будзе сядзець па правай руцэ Ўсемагутнага і прыйдзе на хмарах нябесных». Тады першасьвятар разарваў сваё адзеньне, кажучы: «Ён блюзьніць! Нашто нам яшчэ сьведкі: вы чулі Ягонае блюзьнерства. Як вам здаецца?» Яны адказалі: «Варты сьмерці». Тады пачалі пляваць Яму ў твар і біць кулакамі; іншыя білі Яго па шчоках, прыгаворваючы: «Скажы нам, Хрысьце, хто ўдарыў Цябе?» А Пётра сядзеў на двары. Аж тут падышла да яго адна служанка і кажа: «І ты быў з Ісусам Галілейцам». Ён жа перад усімі выракся, кажучы: «Ня ведаю, што гаворыш». А калі ён падыходзіў да брамы, убачыла яго іншая служанка і кажа тым, што там былі: «Ён быў з Ісусам з Назарэту». Ён зноў запярэчыў з клятваю: «Ня ведаю гэтага Чалавека». Крыху пазьней тыя, што стаялі, падышлі і сказалі Пятру: «Ты сапраўды адзін з іх, бо і гаворка твая выдае цябе». Тады Пётра пачаў клясьціся і бажыцца: «Ня ведаю гэтага Чалавека». І ў тую хвіліну запяяў певень. Пётра згадаў слова, якое Ісус сказаў яму: «Перш, як запяе певень, тройчы адрачэшся ад Мяне». І, выйшаўшы адтуль, горка заплакаў.<br>
<br>
<font color="#d00505"><strong>Людзі:</strong></font> Слава доўгацярпеньню Твайму, Госпадзе!<br>
<br>
<br>
<font color="#d00505"><strong>Антыфон 7</strong><br>
<br>
<em>(Тон 8)</em></font> Калі беззаконныя схапілі Цябе, Госпадзе, Ты ўсё сьцярпеў і так усклікнуў: «Хоць вы паранілі пастыра і разагналі дванаццаць авечак – вучняў Маіх, – Я мог бы выставіць больш за дванаццаць легіёнаў анёлаў. Але цярплю, каб споўнілася ўсё тайнае і нязьведанае, што Я аб’явіў вам праз прарокаў Маіх». Госпадзе, слава Табе!<br>
Тройчы Пётра адрокся ад Цябе і, зразумеўшы сказанае яму, прынёс Табе сьлёзы жалю. Божа, ачысьці і збаў мяне!<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Як браму збаўленьня, і цудоўны рай, і хмару непрамінальнага сьвятла, існую Сьвятую Дзеву ўсхвалім, кажучы Ёй: «Радуйся!»<br>
<br>
<br>
<font color="#d00505"><strong>Антыфон 8</strong><br>
<br>
<em>(Тон 2)</em></font> Скажыце, беззаконьнікі, што чулі вы ад Збавіцеля вашага? Хіба ж ня выясьніў Ён вам закон і сказаньні прарокаў? Як жа тады вы наважыліся выдаць Пілату ад Бога Бога-Слова­ і Збавіцеля душ нашых?<br>
«Хай будзе ўкрыжаваны!» – крычалі забойцы праведнікаў, што карысталіся з Тваіх дароў, і замест Дабрачынца прасілі разбойніка. Ты ж Хрысьце, маўчаў, ціха пераносячы іхнюю злосьць, бо хацеў у чалавекалюбстве Тваім пацярпець, каб збавіць нас.<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Ня маем сьмеласьці з прычыны шматлікасьці нашых грахоў, але Ты, Багародзіца Дзева, малі Таго, хто нарадзіўся ад Цябе: многа можа малітва Маці да міласэрнасьці Ўладара. Не пагардзі просьбамі грэшных, Усячыстая, бо міласэрны і здольны нас збавіць Той, хто захацеў дабравольна пацярпець за нас.<br>
<br>
<br>
<font color="#d00505"><strong>Антыфон 9</strong><br>
<br>
<em>(Тон 3)</em></font> Далі трыццаць срэбранікаў за Ацэненага, бо на столькі ацанілі Яго сыны Ізраіля. Чувайце і маліцеся, каб ня ўпасьці ў спакусу, бо дух бадзёры, але цела нямоглае. Дык чувайце!<br>
<br>
Далі мне замест хлеба жоўць, а замест вады напаілі мяне воцатам. Але Ты, Госпадзе, уздымі мяне, і Я адплачу ім.<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Мы, што ад паганаў паходзім, славім Цябе, Багародзіца чыстая, бо Ты нарадзіла Хрыста Бога нашага, які праз Цябе вызваліў людзей ад праклёну.<br>
<br>
<font color="#d00505"><em>Малая літанія з воклікам:</em></font><br>
Бо Ты міласэрны і чалавекалюбны Бог, і Табе славу аддаем, Айцу, і Сыну, і Сьвятому Духу, цяпер і заўсёды, і на вякі вякоў.<br>
<br>
<strong><font color="#d00505">Сядальная песьня</font></strong> <em><font color="#d00505">(тон 8):</font></em> Як гэта Юда, які раней быў вучнем Тваім, наважыўся выдаць Цябе? Паклёпнік і злачынца, узяўшы крывадушна ўдзел у вячэры, пайшоў і сказаў сьвятаром: «Што дасьцё мне, і я выдам вам Таго, хто разбурыў закон і апаганіў суботу?» Доўгацярплівы Госпадзе, слава Табе!<br>
<br>
<font color="#d00505"><strong>Сьвятар:</strong></font> Чытаньне сьвятога Евангельля паводле Яна.<br>
<br>
<font color="#d00505"><strong>Людзі:</strong></font> Слава мукам Тваім, Госпадзе!<br>
<br>
<font color="#d00505"><strong>Дыякан:</strong></font> Слухайма ўважліва!<br>
<br>
<strong><font color="#d00505">ЧАЦЬВЁРТАЕ ЕВАНГЕЛЬЛЕ</font></strong><br>
<em><font color="#d00505">(Ян 18.28 – 19.16)</font></em><br>
<br>
У той час ад Каяфы павялі Ісуса ў прэторыю. Была раніца, і яны самі не ўвайшлі ў прэторыю, каб не апаганіцца, але магчы есьці Пасху. Таму Пілат выйшаў да іх навонкі і сказаў: «Якое абвінавачваньне прыносіце супраць гэтага Чалавека?» А яны сказалі яму ў адказ: «Калі б ня быў Ён злачынцам, мы б ня выдалі Яго табе». Кажа ім Пілат: «Вазьміце сабе Яго і судзіце згодна з вашым законам». Юдэі ж яму ў адказ: «Нам нельга нікога караць сьмерцю!» – каб зьдзейсьнілася слова Ісуса, калі казаў, даючы зразумець, якой сьмерцю мае памерці. Пілат увайшоў зноў у прэторыю, паклікаў Ісуса і кажа Яму: «Ці Ты кароль юдэйскі?» Ісус адказаў: «Ці ты гэта ад сябе гаворыш, ці іншыя сказалі табе аба Мне?» Пілат адказаў: «Ці ж я габрэй? Народ твой і першасьвятары перадалі Цябе мне. Што Ты такое ўчыніў?» Ісус кажа: «Валадарства Маё ня з гэтага сьвету. Калі б Маё валадарства было з гэтага сьвету, слугі мае баранілі б Мяне, каб Я ня быў выданы юдэям. Але Маё валадарства не адсюль». «То Ты ўсё ж кароль?» – кажа Пілат. Ісус адказаў: «Ты кажаш, што Я кароль. Я на тое нарадзіўся, і прыйшоў на сьвет, каб сьведчыць аб праўдзе. Кожны, хто з праўды, слухае голас Мой». «Што такое праўда?» – азваўся да Яго Пілат. Сказаўшы гэта, выйшаў зноў да людзей і кажа ім: «Я не знаходжу ў Ім ніякай віны. Ёсьць у вас, аднак, звычай, што на Пасху адпушчаю­ вам аднаго (вязьня): Ці хочаце, каб я вам адпусьціў караля юдэйскага?» Але яны зноў закрычалі: «Не, не Яго, а Вараву!» А Варава быў разбойнік. <br>
Тады Пілат узяў Ісуса і загадаў бічаваць Яго. А жаўнеры, сплёўшы вянок з церняў, усклалі Яму на галаву, надзелі на Яго пурпуровы плашч і, падыходзячы да Яго, казалі: «Радуйся, кароль юдэйскі!», і білі Яго ў твар. Пілат выйшаў зноў да іх на двор, кажучы: «Вось выводжу вам Яго, каб вы ведалі, што не знаходжу ў Ім ніякай віны». І выйшаў Ісус у цярновым вянку і пурпуровым плашчы. І сказаў Пілат: «Вось Чалавек!» Як толькі пабачылі Яго, першасьвятары і слугі закрычалі: «Укрыжуй, укрыжуй!» Пілат кажа ім: «Бярыце Яго і ўкрыжуйце самі, бо я ніякай віны не знаходжу ў Ім». А юдэі яму: «У нас такі закон, і згодна з законам Ён павінен памерці, бо зрабіў сябе Сынам Божым». Пачуўшы гэта, Пілат яшчэ больш устрывожыўся. Ён увайшоў зноў у прэторыю і спытаўся ў Ісуса: «Адкуль Ты?» Але Ісус ня даў яму адказу. Пілат сказаў Яму: «Ня хочаш размаўляць са мною? Ці ж ня ведаеш, што маю ўладу Цябе адпусьціць і ўладу ўкрыжаваць Цябе?» Ісус адказаў: «Ты ня меў бы нада Мною ніякай улады, калі б табе не было дадзена згары. Таму большы грэх мае той, хто Мяне выдаў табе». Ад гэтай хвіліны Пілат шукаў спосабу адпусьціць Яго. Але габрэі крычалі: «Калі адпусьціш Яго, ня будзеш прыяцелем кесара. Кожны, хто з сябе робіць караля, праціўнік кесара!» Пачуўшы гэтыя словы, Пілат вывеў Ісуса і сеў на судзе, на месцы, якое завецца па-грэцку Літастратон, а па-габрэйску Габата. А быў дзень прыгатаваньня Пасхі, каля шостай гадзіны. І сказаў габрэям: «Вось кароль ваш!» А яны крычалі: «Далоў, далоў, укрыжуй Яго!» Пілат сказаў ім: «Ці ж маю вашага караля ўкрыжаваць?» І адказалі першасьвятары: «Няма ў нас караля, апроч кесара!» Тады аддаў ён Яго ім на ўкрыжаваньне.<br>
<br>
<font color="#d00505"><strong>Людзі:</strong></font> Слава доўгацярпеньню Твайму, Госпадзе!<br>
<br>
<br>
<strong><font color="#d00505">Антыфон 10</font></strong><br>
<br>
<em><font color="#d00505">(Тон 6)</font></em> Той, хто апранаецца ў сьвятло, быццам у плашч, стаяў голы на судзе і прымаў аплявухі ад рук, якія Ён стварыў. І вось беззаконныя людзі да крыжа прыбілі Госпада славы. Тады завеса ў сьвятыні разарвалася на двое, сонца памеркла, ня могучы глядзець, як зьневажаюць Бога, перад якім усё дрыжыць. Дык паклонімся Яму!<br>
<br>
Вучань адрокся, а разбойнік усклікнуў: «Успомні мяне, Госпадзе, у валадарстве Тваім!»<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Госпадзе, які захацеў ад Дзевы прыняць цела дзеля слугаў сваіх, даруй супакой сьвету, каб нам згодна славіць чалавекалюбства Тваё.<br>
<br>
<br>
<strong><font color="#d00505">Антыфон 11</font></strong><br>
<br>
<font color="#d00505"><em>(Тон 6)</em></font> За дабро, якое Ты, Хрысьце, учыніў людзям Тваім, засудзілі Цябе на ўкрыжаваньне і напаілі воцатам і жоўцю. Адплаці ім, Госпадзе, паводле ўчынкаў іх, бо яны не зра­зумелі міласэрнасьці Тваёй.<br>
Не здаволіўшыся тым, што яны здрадзілі Табе, Хрысьце, людзі ківалі галовамі, зьневажалі Цябе і насьміхаліся. Але Ты, Госпадзе, дай ім паводле ўчынкаў іх, бо яны не зразумелі провіду Твайго.<br>
<br>
Ні землятрус, ні патрэсканыя скалы, ні разарваная заслона ў сьвятыні, ні нават уваскрасеньне памерлых не пераканалі людзей. Але Ты, Госпадзе, аддай ім паводле ўчынкаў іх, бо яны задумалі марнае супраць Цябе.<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Мы пазналі Бога, які прыняў цела ад Цябе, Багародзіца Дзева, адзіная чыстая і блаславёная. Дзеля гэтага Цябе няспынна ў песьнях узьвялічваем.<br>
<br>
<br>
<strong><font color="#d00505">Антыфон 12</font></strong><br>
<br>
<font color="#d00505"><em>(Тон 8)</em></font> Так кажа Госпад: «Людзі мае! Што Я зрабіў вам, або чым выклікаў вашае нездавальненьне? Сьляпым вашым Я зрок вяртаў, пракажоных ачышчаў, расслабленага чалавека з пасьцелі ўзьняў. Людзі мае! Што я зрабіў вам? І як вы Мне адплацілі? Узамен за манну вы далі Мне жоўць, а замест ва­ды – воцат; замест любові, вы прыбілі мяне да крыжа. Дык вось не сьцярплю больш і паклічу паганаў: хай яны ўславяць Мяне з Айцом і Духам. Я ж дам ім жыцьцё вечнае».<br>
<br>
Сёньня царкоўная заслона разьдзіраецца на асуджэньне беззаконных, і сонца хавае промні свае, убачыўшы Ўладара ўсіх на крыжы.<br>
<br>
Хор апостальскі зьвяртаецца да вас, заканадаўцы Ізраіля, габрэі і фарысэі, кажучы: «Вось вам Сьвятыня, якую вы разбурылі; вось Ягнё, якое вы ўкрыжавалі і паклалі ў магілу. Але Ён уваскрэсьне ў сіле. Не ашуквайце сябе: Ён Той, які збавіў вас у моры і карміў у пустыні; Ён – жыцьцё, сьвятло і супакой сьвету».<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Радуйся, брама Ўладара славы, праз якую адзін Найвышэйшы прайшоў і зноў яе запячатаў, на збаўленьне душ нашых.<br>
<br>
<font color="#d00505"><em>Малая літанія з воклікам:</em></font><br>
Хай моц валадарства Твайго, Айца, і Сына, і Сьвятога Духа, бу­дзе блаславёная і праслаўленая цяпер і заўсёды, і на вякі вякоў.<br>
<br>
<strong><font color="#d00505">Сядальная песьня</font></strong> <em><font color="#d00505">(тон 8):</font></em> Калі Ты, Божа, Суддзя сьвету, стаў перад Каяфаю і быў аддадзены Пілату, сілы нябесныя жахнуліся. Ты быў укрыжаваны на крыжы паміж двух разбойнікаў і, бязгрэшны, да злачынцаў залічаны, каб такім чынам збавіць людзей. Міласэрны Госпадзе, слава Табе!<br>
<br>
<font color="#d00505"><strong>Сьвятар:</strong></font> Чытаньне сьвятога Евангельля паводле Мацьвея.<br>
<br>
<font color="#d00505"><strong>Людзі:</strong></font> Слава мукам Тваім, Госпадзе!<br>
<br>
<strong><font color="#d00505">Дыякан:</font></strong> Слухайма ўважліва!<br>
<br>
<strong><font color="#d00505">ПЯТАЕ ЕВАНГЕЛЬЛЕ</font></strong> <em><font color="#d00505">(Мц 27.3-32)</font></em><br>
<br>
У той час Юда, які выдаў Яго, убачыўшы, што Яго засу­дзілі, пакаяўся і вярнуў трыццаць срэбранікаў сьвя­та­ром і старэйшым, кажучы: «Зграшыў я, прадаўшы кроў нявінную». Яны ж сказалі яму: «Што нам да таго? Гэта твая справа». Кінуўшы срэбранікі, ён выйшаў вон і павесіўся. Сьвятары ж, узяўшы срэбранікі, сказалі: «Нельга класьці іх у скарбніцу сьвятыні, бо гэта заплата за кроў». І, параіўшыся, купілі за іх Поле Ганчара для пахаваньня чужынцаў. Таму і сёньня поле гэтае завецца Полем Крыві. Тады споўнілася тое, што сказаў прарок Ярэма: «Узялі трыццаць срэбранікаў, заплату за Таго, каго ацанілі сыны Ізраіля. І далі іх за Поле Ганчара, як сказаў Госпад».<br>
<br>
Ісус жа стаў перад намесьнікам. Намесьнік спытаўся ў Яго: «Ці Ты кароль габрэйскі?» Ісус адказаў: «Я той, як ты кажаш». І калі Яго абвінавачвалі сьвятары і старэйшыя, Ён не адказваў нічога. Тады спытаўся ў Яго Пілат: «Ці чуеш, як многа сьведчаць супраць Цябе?» Ён аднак не адказаў яму на ніводнае пытаньне, так што намесьнік дзівіўся вельмі. А быў звычай, што на кожнае сьвята намесьнік адпускаў аднаго вязьня паводле іхняга выбару. У тым часе быў адзін вядомы вязень, на імя Варава. Калі ўсе сабраліся, Пілат спытаўся: «Каго хочаце, каб я звольніў: Вараву ці Ісуса, названага Хрыстом?» Бо ведаў ён, што выдалі Яго праз зайздрасьць. А калі ён засядаў на судзе, жонка ягоная прыслала сказаць яму: «Ня мей ніякай справы з гэтым Праведнікам, бо сёньня ўночы я шмат цярпела ў сьне дзеля Яго». Тымчасам сьвятары і старэйшыя падбухторылі натоўп прасіць Вараву і дамагацца сьмерці Ісуса. І калі спытаў іх намесьнік: «Каторага з двух хочаце, каб я вызваліў?», яны за­кры­чалі: «Вараву!» Тады сказаў ім Пілат: «Што ж мне зра­біць з Ісусам, якога завуць Хрыстом?» Закрычалі ўсе: «На крыж Яго!» Намесьнік адказаў: «Што ж Ён вам дрэннага зра­біў?» Але яны яшчэ мацней крычалі: «На крыж Яго!» Пілат, убачыўшы, што нічога ня здолее, а закалот расьце, узяў ваду і памыў рукі перад народам, кажучы: «Я не вінаваты ў крыві гэтага Праведніка. Гэта ваша справа». А ўвесь народ закрычаў: «Кроў Ягоная на нас і на нашых дзецях». Тады ён вызваліў Вараву, а Ісуса аддаў на ўкрыжаваньне. Жаўнеры намесьніка ўзялі Ісуса ў казарму і сабралі вакол Яго цэлую роту. Разьдзеўшы Яго, накінулі Яму на плечы чырвоны плашч; і, сплёўшы вянок з цярніны, усклалі Яму на галаву, а ў правую руку далі трысьціну. Потым,­ стаўшы перад Ім на калені, насьміхаліся з Яго, кажучы: «Радуйся, кароль габрэйскі!» Пры гэтым яны плявалі на Яго і, узяўшы трысьціну, білі Яго па галаве. Назьдзекаваўшыся, яны зьнялі з Яго плашч, апранулі зноў у Ягонае адзеньне і павялі на ўкрыжаваньне. Выходзячы, яны сустрэлі аднаго чалавека, Сымона Кірынэйца, і загадалі яму несьці крыж.<br>
<br>
<font color="#d00505"><strong>Людзі:</strong></font> Слава доўгацярпеньню Твайму, Госпадзе!<br>
<br>
<br>
<font color="#d00505"><strong>Антыфон 13</strong><br>
<br>
<em>(Тон 6)</em></font> Натоўп дамагаўся ад Пілата ўкрыжаваць Цябе, Госпа­дзе, хоць ён не знайшоў у Табе ніякай віны. Злодзея Вараву вызвалілі, а Цябе, праведнага, засудзілі, узяўшы на сябе віну за забойства. Аддай ім, Госпадзе, паводле заслугаў іх, бо яны задумалі марнае супраць Цябе.<br>
<br>
Таго, перад кім у страху дрыжаць усе стварэньні, і каго кожны язык славіць – Хрыста, Божую сілу і мудрасьць, – сьвятары білі па твары і давалі Яму піць жоўць. Але Ён дабравольна цярпеў усё, бо хацеў як Чалавекалюбец, крывёю Сваёю вызваліць нас ад грахоў.<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Ты, Багародзіца, праз слова невыказна нарадзіла Творцу свайго. Малі Яго збавіць душы нашыя.<br>
<br>
<br>
<font color="#d00505"><strong>Антыфон 14</strong><br>
<br>
<em>(Тон 8)</em></font> Ты, Госпадзе, узяў Сабе за таварыша разбойніка, які запляміў крывёю рукі свае: далучы і нас да яго, бо Ты міласэрны і Чалавекалюбец.<br>
<br>
Разбойнік на крыжы сказаў мала, але праявіў вялікую веру. У адно імгненьне ён быў збаўлены і першы ўвайшоў у адчыненую райскую браму. Госпадзе, які прыняў ягонае каяньне, слава Табе!<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Радуйся, Ты, што праз анёла прыняла радасьць сьвету; радуйся, што нарадзіла свайго Творцу і Госпада! Радуйся, Ты, што ўдастоілася быць Маці Божаю!<br>
<br>
<br>
<font color="#d00505"><strong>Антыфон 15</strong><br>
<br>
<em>(Тон 6)</em></font> Сёньня вісіць на крыжы Той, хто на водах зямлю павесіў. <em><font color="#d00505">(Тройчы)</font></em><br>
<br>
Анёлаў Уладар вянчаецца цярновай каронаю.<br>
<br>
Той, хто пакрывае хмарамі неба, апранаецца на зьдзек у пурпуру.<br>
<br>
Біцьцё прымае Той, хто ачысьціў Адама ў Ярдане.<br>
<br>
Цьвікамі прыбіваецца Жаніх Царквы.<br>
Кап’ём прабіваецца Сын Дзевы.<br>
<br>
Пакланяемся мукам Тваім, Хрысьце. <font color="#d00505"><em>(Тройчы)</em></font><br>
<br>
Пакажы нам Тваё слаўнае ўваскрасеньне!<br>
Ня будзем сьвяткаваць, як габрэі, бо Хрыстос, наш Бог і наша Пасха, прыносіцца ў ахвяру за нас. Дык ачысьцім сябе ад усякай погані і шчыра памолімся Яму: «Устань, Госпадзе і збаў нас, як Чалавекалюбец!»<br>
<br>
Крыж Твой, Госпадзе, – жыцьцё і абарона для людзей Тваіх; спадзеючыся на яго, пяём Табе, укрыжаванаму Богу нашаму: «Зьмілуйся над намі!»<br>
<br>
<strong>Слава... цяпер...</strong><br>
<br>
<font color="#d00505"><em>Багародзічны:</em></font> Убачыўшы Цябе павешанага на крыжы, Маці Твая ўсклікнула: «Што гэта за страшную тайну бачу Я, Сыне мой? Як гэта Ты, Жыцьцядаўца, паміраеш на дрэве?»<br>
<br>
<font color="#d00505"><em>Малая літанія з воклікам:</em></font><br>
Хай будзе блаславёнае імя Тваё і праслаўленае валадарства Тваё, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Сядальная песьня</strong></font> <em><font color="#d00505">(тон 4):</font></em> Укрыжаваны на крыжы і прабіты кап’ём, Ты выкупіў нас ад праклёну законнага крывёю Сваёю­ і стаўся для нас крыніцай несьмяротнасьці. Збавіцелю наш, слава Табе!<br>
<br>
<font color="#d00505"><strong>Сьвятар:</strong></font> Чытаньне сьвятога Евангельля паводле Марка.<br>
<br>
<font color="#d00505"><strong>Людзі:</strong></font> Слава мукам Тваім, Госпадзе!<br>
<br>
<font color="#d00505"><strong>Дыякан:</strong></font> Слухайма ўважліва!<br>
<br>
<strong><font color="#d00505">ШОСТАЕ ЕВАНГЕЛЬЛЕ</font></strong> <em><font color="#d00505">(Мк 15.16-32)</font></em><br>
<br>
У той час жаўнеры адвялі Ісуса ўнутр двара, або ў прэторыю, і склікалі ўсю роту. Апранулі Яго ў пурпуру і, сплёўшы з церняў вянок, надзелі на Яго. І пачалі вітаць Яго: «Радуйся, кароль габрэйскі!» І білі Яго па галаве трысьцінаю і, стаўшы на калені, пакланяліся Яму. А калі назьдзекаваліся з Яго, зьнялі з Яго пурпуру і апранулі Яго ў ягонае ўласнае адзеньне. Тады павялі Яго на ўкрыжаваньне. І змусілі нейкага Сымона Кірынэйца, бацьку Аляксандра і Руфа, які ў той час вяртаўся з поля, несьці Ягоны крыж. І прывялі Яго на месца Галготу, што значыць «Месца чэрапу». І далі Яму віна, зьмяшанага з сьмірнаю, але Ён не прыняў. Укрыжавалі Яго і разьдзялілі вопратку Ягоную між сабою, кідаючы жэрабя, каму што дастанецца. Была ж трэцяя гадзіна, калі Яго ўкрыжавалі. Быў і надпіс з указаньнем Ягонай віны: «Кароль юдэйскі». Разам з Ім укрыжавалі двух разбойнікаў, аднога па правай руцэ, а другога па левай. Так спраўдзілася слова Пісаньня, якое кажа: «І да злачынцаў быў залічаны». Тыя, што праходзілі міма, зьневажалі Яго, ківаючы галовамі і кажучы: «Гэй Ты, што разбураеш сьвятыню і ў тры дні адбудоўваеш яе, зыдзі з крыжа і ўратуй самога сябе!» Гэтаксама і першасьвятары з кніжнікамі насьміхаліся між сабою і казалі адзін адному: «Іншых выбаўляў, а сябе ня можа выбавіць! Хрыстос, кароль Ізраіля, хай цяпер зыдзе з крыжа, каб мы ўбачылі і ўверылі!»<br>
<br>
<strong><font color="#d00505">Людзі:</font></strong> Слава доўгацярпеньню Твайму, Госпадзе!<br>
<br>
<font color="#d00505"><em>Людзі пяюць Блаславенствы:<br>
<br>
(Тон 8)</em></font> У валадарстве Тваім успомні нас, Госпадзе.<br>
<br>
Шчасьлівыя ўбогія духам, бо іх ёсьць валадарства нябеснае.<br>
<br>
Шчасьлівыя тыя, што тужаць, бо яны суцешацца.<br>
<br>
Шчасьлівыя ціхія, бо яны атрымаюць у спадчыну зямлю.<br>
<br>
Праз дрэва Адам быў выгнаны з раю, праз дрэва разбойнік рай атрымаў. Адзін, пакаштаваўшы, парушыў запавет Творцы; другі, вісеўшы побач з Табою, вызнаў Цябе сапраўдным Богам. Успомні і нас у валадарстве Тваім!<br>
<br>
Шчасьлівыя тыя, што маюць голад і смагу справядлівасьці, бо яны насыцяцца.<br>
<br>
Беззаконныя купілі ў вучня Творцу закону і, як злачынцу, павялі на суд да Пілата з крыкам: «Укрыжуй Яго», хоць Ён быў Той, хто карміў іх маннаю ў пустыні. Мы ж бярэм прыклад з разумнага разбойніка і з вераю клічам: «Успомні нас, Збавіцелю, у валадарстве Тваім!»<br>
<br>
Шчасьлівыя міласэрныя, бо яны зьведаюць міласьць.<br>
<br>
Богазабойцы, людзі беззаконныя, крычалі перад Пілатам у шале: «Укрыжуй нявіннага Хрыста!», і прасілі адпусьціць Вараву. Мы ж, пераймаючы разумнага разбойніка, клічам: «Успомні нас, Збавіцелю, у валадарстве Тваім!»<br>
<br>
Шчасьлівыя чыстыя сэрцам, бо яны ўбачаць Бога.<br>
<br>
Жыцьцядайны бок Твой, быццам райская крыніца, поіць духоўны рай – Царкву Тваю; і, разьдзяліўшыся на чатыры струмені евангельскія, навадняе сьвет, цешыць усё стварэньне і навучае людзей пакланяцца з вераю валадарству Твайму.<br>
<br>
Шчасьлівыя міратворцы, бо яны будуць звацца сынамі Божымі.<br>
<br>
Ты быў укрыжаваны дзеля мяне, каб стацца для мяне крыніцай адпушчэньня. Бок Твой прабіты быў, каб Ты мог выліць на мяне ваду жыцьця. Ты быў прыбіты цьвікамі, каб я мог праз глыбіню цярпеньняў Тваіх усьведаміць веліч магутнасьці Тваёй, Хрысьце Жыцьцядаўца, і клікаць: «Слава, Збавіцелю, Крыжу Твайму і цярпеньням Тваім!»<br>
<br>
Шчасьлівыя тыя, каго перасьледуюць за праўду, бо іх ёсьць валадарства нябеснае.<br>
<br>
Калі Ты, Хрысьце, быў укрыжаваны, усё стварэньне, уба­чыў­шы, задрыжэла. Асновы зямлі ўскалыхнуліся ў страху перад­ Тваёй сілаю, сьветачы нябесныя схаваліся, заслона ў сьвятыні разарвалася, і камяні патрэскаліся. Мы ж усьлед за верным разбойнікам клічам: «Успомні нас, Збавіцелю, у валадарстве Тваім!»<br>
<br>
Шчасьлівыя вы, калі вас крыўдзяць і перасьледуюць, і кажуць усякую няпраўду на вас дзеля Мяне.<br>
<br>
Ты, чалавекалюбны Госпадзе, разарваў на крыжы прысуд за грахі і, залічаны да памерлых, пякельнага мучыцеля лан­цу­гамі скаваў, вызваліўшы людзей ад путаў сьмерці ўваскрасеньнем Тваім, якім мы ўсе прасьвятліліся і клічам: «Успомні нас, Збавіцелю, у валадарстве Тваім!»<br>
<br>
Радуйцеся і цешцеся, бо ўзнагарода ваша ў небе вялікая.<br>
<br>
Узьняты на крыжы, Ты, Госпадзе, зьнішчыў уладу сьмерці і, як Бог, адмяніў наш прысуд за грахі. Дай нам, Хрысьце Божа, адзіны Чалавекалюбча, ласку каяньня, як некалі разбойніку, каб нам у веры служыць Табе і клікаць: «Успомні нас, Збавіцелю, у валадарстве Тваім!»<br>
<br>
<strong>Слава...</strong><br>
<br>
Будзем, верныя, разам маліцца, каб нам належна славіць Айца, і Сына, і Сьвятога Духа, адно ў трох асобах Боства, нязьлітнае, простае, неразьдзельнае і недаступнае, якім мы ўсе збаўляемся.<br>
<br>
<strong>Цяпер...</strong><br>
<br>
Маці Тваю, Хрысьце, якая нарадзіла Цябе цялесна бяз семя, Дзеву існую, што засталася Дзеваю пасьля родаў, прыводзім да Цябе, як заступніцу і малельніцу за нас, просячы Цябе, Шматміласэрны Ўладару, дараваць правіны тым, што клі­чуць: «Успомні нас, Збавіцелю, у валадарстве Тваім!»<br>
<br>
<em><font color="#d00505">Малая літанія з воклікам:</font></em><br>
Бо Ты міласэрны, шчодры і чалавекалюбны Бог, і мы Табе славу аддаем, Айцу, і Сыну, і Сьвятому Духу, цяпер і заўсёды, і на вякі вякоў.<br>
<br>
<font color="#d00505"><strong>Пракімен</strong> <em>(Пс 21):</em></font> Разьдзялілі вопратку маю між сабою, і аб маім адзеньні кідалі жэрабя.<br>
<br>
<em><font color="#d00505">Верш:</font></em> Божа, Божа мой, пачуй мяне: чаму Ты мяне пакінуў?<br>
<br>
<strong><font color="#d00505">Сьвятар:</font></strong> Чытаньне сьвятога Евангельля паводле Мацьвея.<br>
<br>
<strong><font color="#d00505">Людзі:</font></strong> Слава мукам Тваім, Госпадзе!<br>
<br>
<strong><font color="#d00505">Дыякан:</font></strong> Слухайма ўважліва!<br>
<br>
<strong><font color="#d00505">СЁМАЕ ЕВАНГЕЛЬЛЕ</font></strong> <em><font color="#d00505">(Мц 27.27-54)</font></em><br>
<br>
Жаўнеры намесьніка ўзялі Ісуса ў казарму і сабралі вакол Яго ўсю роту. Зьняўшы з Яго вопратку, накінулі Яму на плечы чырвоны плашч; і, сплёўшы вянок з церняў, усклалі Яму на галаву, а ў правую руку далі трысьціну. Потым,­ стаўшы перад Ім на калені, насьміхаліся з Яго, кажучы: «Радуйся,­ кароль габрэйскі!» Пры гэтым яны плявалі на Яго і, узяўшы трысьціну, білі Яго па галаве. Назьдзекаваўшыся, яны зьнялі з Яго плашч, адзелі зноў у Ягоную вопратку і павя­лі на ўкрыжаваньне. Выходзячы, яны сустрэлі аднаго чалавека,­ Сымона Кірынэйца, і загадалі яму несьці крыж. Калі ж прыйшлі на месца, названае Галгота, гэта значыць «Месца Чэрапу», жаўнеры далі Ісусу піць воцат, зьмешаны з жоўцю. Пакаштаваўшы, Ён не захацеў піць. Калі Яго ўкрыжавалі, разьдзялілі між сабою Ягоную вопратку, кідаючы жэрабя. І, седзячы там, сьцераглі Яго. А над галавой Ягонай зьмясьцілі напіс з віной Яго: «Гэта Ісус, кароль габрэйскі». Тады таксама ўкрыжавалі разам з Ім двух разбойнікаў, аднога з правага, а другога з левага боку. Тыя, што праходзілі міма, зьневажалі Яго, ківаючы галовамі і кажучы: «Ты, што разбураеш сьвятыню і ў тры дні адбудоўваеш, збаў сябе самога. Калі Ты Сын Божы, дык зыйдзі з крыжа!» У падобны спосаб сьвятары з кніжнікамі і старэйшымі насьміхаліся з Яго і казалі: «Іншых збаўляў, а цяпер сябе самога збавіць ня можа! Калі Ён кароль ізраільскі, хай зыйдзе з крыжа і мы паверым Яму. Спадзяваўся на Бога, дык няхай жа цяпер Той выбавіць Яго, калі Яго любіць. Бо Ён казаў: Я Сын Божы». Таксама і разбойнікі, укрыжаваныя разам з Ім, зьневажалі Яго. Ад шостае гадзіны сталася цемра па ўсёй зямлі аж да гадзіны дзявятае, А каля дзявятай гадзіны ўсклікнуў Ісус моцным голасам: «Элі, Элі, ляма сабахтані?», што значыць: «Божа мой, Божа мой, чаму Ты пакінуў Мяне?» Некаторыя з тых, што там стаялі, пачуўшы гэтае, казалі: «Ён кліча Ільлю». І ўраз адзін з іх пабег і, узяўшы губку і памачыўшы ў воцат, насадзіў на трысьціну і даў Яму піць. А другія казалі: «Пачакай! Дай паглядзім, ці прыйдзе Ільля збавіць Яго». Ісус жа, зноў закрычаў моцным голасам і аддаў духа. І вось заслона ў царкве разарвалася надвое­ ад верху да нізу; і зямля затрэслася і скалы патрэскаліся; і магілы расчыніліся і шмат целаў сьвятых, што памерлі, устала. І, выйшаўшы з магіл, пасьля ўваскрасеньня Ягонага ўвайшлі ў сьвяты горад і паказаліся многім. Сотнік жа і тыя, што разам­ з ім сьцераглі Ісуса, убачыўшы землятрус і ўсё, што здарылася,­ спалохаліся моцна і казалі: «Сапраўды, Ён быў Сынам Божым».<br>
<br>
<strong><font color="#d00505">Людзі:</font></strong> Слава доўгацярпеньню Твайму, Госпадзе!<br>
<br>
<font color="#d00505"><strong>Чытальнік:</strong> <em>(Пс 50)</em></font><br>
Зьмілуйся нада мною, Божа, паводле Тваёй вялікай міласэрна­сьці і паводле мноства дабротаў Тваіх адымі беззаконьне маё.<br>
<br>
Асабліва абмый мяне з віны маёй і ад грахоў маіх ачысьці мяне.<br>
<br>
Бо беззаконьне маё я знаю, і грэх мой заўжды перада мною.<br>
<br>
Табе адзінаму я зграшыў і зло перад Табою ўчыніў. Ты ж справядлівы ў Тваім прыгаворы і правы ў судзе Тваім.<br>
<br>
Вось я быў зачаты ў беззаконьні, і ў граху нарадзіла мяне маці мая.<br>
<br>
Але Ты, які любіш шчырасьць сэрца, паказаў мне глыбіню і тайны мудрасьці Тваёй.<br>
<br>
Акрапі мяне гісопам, і буду чысты, абмый мяне, і стану бялей­шы­ за сьнег.<br>
<br>
Дай мне пачуць голас радасьці і вясельля: хай узрадуюцца ўпакораныя косьці.<br>
<br>
Адвярні твар Твой ад маіх бясчынстваў і ачысьці мяне ад усіх грахоў маіх.<br>
<br>
Сэрца чыстае ствары ўва мне, Божа, і дух правы абнаві ў нутры­ маім.<br>
<br>
Не адкінь мяне ад Твайго аблічча і Духа Твайго Сьвятога не адымі ад мяне.<br>
<br>
Вярні мне радасьць Твайго збаўленьня і ўмацуй ува мне дух ахвярнасьці.<br>
<br>
Буду навучаць грэшнікаў шляхоў Тваіх, і грэшнікі зноў вернуцца да Цябе.<br>
<br>
Вызвалі мяне ад крыві (пралітай), Божа, Божа майго збаўленьня, хай язык мой у радасьці славіць Тваю справядлівасьць.<br>
<br>
Адчыні мае вусны, Госпадзе, і вусны мае пачнуць абвяшчаць хвалу Тваю.<br>
<br>
Калі б Ты захацеў ахвяры, я даў бы яе: на цэлапаленьні, аднак, Ты не глядзіш прыхільна.<br>
<br>
Ахвяра Богу – дух скрушлівы: сэрцам пакорным і поўным скрухі Ты, Божа, не пагардзіш.<br>
<br>
Пакажы, Госпадзе, з ласкі Тваёй спагаду Сыёну: хай муры Ерусаліму будуць зноў узьнесеныя.<br>
<br>
Тады глянеш прыхільна на правыя ахвяры, дары і цэлапаленьні, тады ўскладуць цялят на Твой ахвярнік.<br>
<br>
<font color="#d00505"><strong>Сьвятар:</strong></font> Чытаньне сьвятога Евангельля паводле Лукі.<br>
<br>
<strong><font color="#d00505">Людзі:</font></strong> Слава мукам Тваім, Госпадзе!<br>
<br>
<strong><font color="#d00505">Дыякан:</font></strong> Слухайма ўважліва!<br>
<br>
<strong><font color="#d00505">ВОСЬМАЕ ЕВАНГЕЛЬЛЕ</font></strong> <em><font color="#d00505">(Лк 23.32-49)</font></em><br>
<br>
У той час вялі з Ісусам на сьмерць двух іншых злачынцаў. І калі прыйшлі на месца, званае «Чэрапавым», там укрыжавалі Яго і двух злачынцаў, аднаго па правай, а другога па левай руцэ Ягонай. А Ісус казаў: «Ойча, прабач ім, бо ня ведаюць, што робяць». Потым разьдзялілі між сабою Ягоную вопратку, кідаючы жэрабя. А людзі стаялі і глядзелі. Начальнікі таксама насьміхаліся з Яго, кажучы: «Іншых збаўляў, хай збавіць самога сябе, калі Ён Хрыстос, Выбраньнік Божы». Зьдзекаваліся з Яго і жаўнеры, падыходзілі да Яго, давалі воцат і казалі: «Калі Ты кароль габрэйскі, збаў сябе сам». Быў таксама напіс над Ім грэцкімі, лацінскімі і габрэйскімі літарамі: «Гэта кароль габрэйскі». Адзін з павешаных злачынцаў зьневажаў Яго, кажучы: «Калі Ты Хрыстос, збаў сябе і нас». Другі ж, наадварот, сунімаў яго: «Ці ж ты не баішся Бога, сам асуджаны на тое самае пакараньне? Дый мы засуджаныя справядліва, бо атрымалі належнае за нашыя ўчынкі; а Ён нічога благога не зрабіў». І сказаў Ісусу: «Успомні мяне, Госпадзе, калі прыйдзеш у валадарства Тваё». Ісус адказаў яму: «Сапраўды кажу табе, што яшчэ сёньня будзеш са Мною ў раі». Было каля гадзіны шостай, і цемра агарнула ўсю зямлю аж да гадзіны дзявятай. Сонца памеркла і заслона ў сьвятыні разарвалася пасярэдзіне. Тады Ісус усклікнуў моцным голасам: «Ойча, у Твае рукі аддаю дух Мой!» Пасьля гэтых словаў аддаў духа. Убачыўшы, што здарылася, сотнік уславіў Бога, кажучы: «Сапраўды чалавек гэты быў Праведнік». І ўвесь народ, што прыйшоў паглядзець, што здарылася, вяртаўся, б’ючы сябе ў грудзі. А ўсе знаёмыя Яго стаялі воддаль; таксама жанчыны, што прыйшлі з Ім з Галілеі, глядзелі на гэта.<br>
<br>
<strong><font color="#d00505">Людзі:</font></strong> Слава доўгацярпеньню Твайму, Госпадзе!<br>
<br>
<em><font color="#d00505">Сьвятар ідзе ў алтар. Людзі пачынаюць сьпяваць Трысьпеў.</font></em><br>
<br>
<strong><font color="#d00505">Трысьпеў</font></strong> <em><font color="#d00505">(тон 6)</font></em><br>
<br>
<strong><font color="#d00505">Песьня 5</font></strong><br>
<br>
<font color="#d00505"><em>Ірмас:</em></font> Сярод ночы шукаю Цябе, Слова Божае, што ў міла­сэр­насьці Тваёй спустошыў Сябе, застаўшыся нязьменным, і, Сам непадуладны цярпеньням, аддаў Сябе на мукі. Даруй супакой мне, упаламу, Чалавекалюбча.<br>
<br>
<strong>Слава Табе, Божа наш, слава Табе.</strong><br>
<br>
З абмытымі нагамі, і ачышчаныя прыняцьцем Боскіх Тваіх тайнаў, слугі Твае пайшлі з Табою з Сыёну на Аліўную гару, славячы Цябе, Хрысьце Чалавекалюбча.<br>
<br>
<strong>Слава... цяпер...</strong><br>
<br>
«Глядзіце, ня бойцеся, прыяцелі мае – сказаў Ты, – бо вось ужо блізка час, калі Я буду ўзяты і замучаны рукамі злачынцаў. Усе вы разьбяжыцеся, пакінуўшы Мяне, але Я зноў зьбяру вас у чалавекалюбстве Маім, каб вы прапаведавалі Мяне».<br>
<br>
<font color="#d00505"><em>Ірмас:</em></font> Сярод ночы шукаю Цябе, Слова Божае, што ў міласэр­насьці Тваёй спустошыў Сябе, застаўшыся нязьменным, і, Сам непадуладны цярпеньням, аддаў Сябе на мукі. Даруй супакой мне, упаламу, Чалавекалюбча.<br>
<br>
<font color="#d00505"><em>Малая літанія з воклікам:</em></font><br>
Бо Ты – Уладар сьвету і Збавіцель душ нашых, і мы Табе славу аддаем, Айцу, і Сыну, і Сьвятому Духу, цяпер і заўсёды, і на вякі вякоў.<br>
<br>
<font color="#d00505"><strong>Кандак</strong></font> <em><font color="#d00505">(тон 8): </font></em>Прыйдзіце, будзем славіць у песьнях Укрыжаванага за нас. Марыя, убачыўшы Яго на дрэве, усклікнула: «Хоць Ты і церпіш укрыжаваньне, Ты Сын мой і Бог!»<br>
<br>
<font color="#d00505"><em>Ікас:</em></font> Убачыўшы Ягнё сваё, калі Яго вялі на сьмерць, Марыя, Маці Ягоная, пайшла за Ім разам з іншымі жанчынамі і з плачам казала: «Куды ідзеш, Дзіця маё? Чаму так сьпяшаешся? Ці зноў вясельле ў Кане Галілейскай, і Ты ідзеш перамяніць ваду ў віно? Скажы мне слова, Слова, не мінай моўчкі Мяне, якую Ты захаваў беззаганнаю, бо Ты – Сын мой і Бог!»<br>
<br>
<font color="#d00505"><em>Падчас восьмай песьні дыякан кадзіць царкву і людзей.</em></font><br>
<br>
<strong><font color="#d00505">Песьня 8</font></strong><br>
<br>
<em><font color="#d00505">Ірмас:</font></em> Сьвятыя юнакі выкрылі агіднага Богу паганага ідала; а злачыннае зборышча ў ярасьці ўчыніла змову супраць Хрыста, каб забіць Таго, хто трымае жыцьцё ў руцэ Сваёй. Усё стварэньне бласлаўляе Яго і пяе хвалу Яму праз усе вякі.<br>
<br>
<strong>Слава Табе, Божа наш, слава Табе.</strong><br>
<br>
«Атрасіце сон з павекаў вашых, – Ты, Хрысьце, сказаў вучням Сваім. – Трывайце ў малітве, каб не паддацца спакусе.­ Асабліва ты, Сымоне, бо выпрабаваньне цяжэйшае для моцных. Зразумей, Пётра, што ўсё стварэньне бласлаўляе і славіць Мяне праз усе вякі».<br>
<br>
<strong>Слава Табе, Божа наш, слава Табе.</strong><br>
<br>
«Кепскае слова на Цябе ніколі не апаганіць вуснаў маіх, Уладару! – Пётра ўсклікнуў. – І хай усе адракуцца ад Цябе, я гатовы­ памерці з Табою. Ня цела і кроў, але Айцец Твой аб’явіў мне Цябе, якога ўсё стварэньне бласлаўляе і славіць праз усе вякі».<br>
<br>
<strong>Слава Табе, Божа наш, слава Табе.</strong><br>
<br>
«Ты не спасьціг усёй глыбіні Божае мудрасьці, – кажа Госпад. – Ты – чалавек, і ня можаш усьведаміць бездані Маіх судоў. Не хваліся, бо, будучы цялесным, тройчы адрачэшся ад Мяне, хоць усё стварэньне бласлаўляе і славіць Мяне праз усе вякі».<br>
<br>
<strong>Хвалім, бласлаўляем Госпада і пакланяемся Яму, сьпяваем Яму і ўзьвялічваем Яго праз усе вякі.</strong><br>
<br>
«Хоць ты, Пётра, пярэчыш Мне, хутка сам спалохаешся слу­жанкі, якая падыдзе да цябе, і зробіш, як Я прадказаў, – Госпад сказаў. – Потым горка заплачаш і, навярнуўшыся, знойдзеш міласьць у Мяне, якога ўсё стварэньне бласлаўляе і славіць праз усе вякі».<br>
<br>
<font color="#d00505"><em>Ірмас:</em></font> Сьвятыя юнакі выкрылі агіднага Богу паганага ідала; а злачыннае зборышча ў ярасьці ўчыніла змову супраць Хрыста, каб забіць Таго, хто трымае жыцьцё ў руцэ Сваёй. Усё стварэньне бласлаўляе Яго і пяе хвалу Яму праз усе вякі.<br>
<br>
<font color="#d00505"><strong>Песьня 9</strong></font><br>
<br>
<em><font color="#d00505">Ірмас:</font></em> Больш годную пашаны за хэрувімаў і без параўнаньня больш слаўную за сэрафімаў, што, захаваўшы дзявоцтва,­ нарадзіла Бога Слова, існую Багародзіцу, Цябе мы ўзьвя­лічваем.<br>
<br>
<strong>Слава Табе, Божа наш, слава Табе.</strong><br>
<br>
Ганебнае зборышча паганых людзей, грамада богазабойцаў прыблізілася да Цябе, Хрысьце, і, схапіўшы, павяла як злачынцу Цябе, Творцу ўсіх, якога мы ўзьвялічваем.<br>
<br>
<strong>Слава Табе, Божа наш, слава Табе.</strong><br>
<br>
Няздольныя зразумець Закон у сваёй нязбожнасьці, дарма вывучаюць словы прарокаў: як Ягнё на зарэз, павялі Цябе, Уладара ўсіх, якога мы ўзьвялічваем.<br>
<br>
<strong>Слава Табе, Божа наш, слава Табе.</strong><br>
<br>
Кніжнікі і сьвятары, поўныя зайздрасьці і злосьці, аддалі на сьмерць Жыцьцё, існага Жыцьцядаўца, якога мы ўзьвя­ліч­ваем.<br>
<br>
<strong>Слава... цяпер...</strong><br>
<br>
Шматлікія сабакі акружылі Цябе, Уладару, і білі Цябе па твары; дапытвалі Цябе і хлусьліва сьведчылі супраць Цябе. Але Ты ўсё цярпеў, каб збавіць нас.<br>
<br>
<font color="#d00505"><em>Ірмас:</em></font> Больш годную пашаны за хэрувімаў і без параўнаньня больш слаўную за сэрафімаў, што, захаваўшы дзявоцтва,­ нарадзіла Бога Слова, існую Багародзіцу, Цябе мы ўзьвя­лічваем.<br>
<br>
<font color="#d00505"><em>Малая літанія з воклікам:</em></font><br>
Бо Цябе хваляць усе сілы нябесныя, і мы Табе славу аддаем, Айцу, і Сыну, і Сьвятому Духу, цяпер і заўсёды, і на вякі вякоў.<br>
<br>
<strong><font color="#d00505">Экзапастыляр</font></strong> <em><font color="#d00505">(тон 3):</font></em> Разбойніка разважлівага ў адно імгненьне Ты, Госпадзе, зрабіў дастойным раю: і мяне прасьвятлі дрэвам крыжовым, і збаў мяне.<br>
<br>
<strong>Слава...:</strong> <font color="#d00505"><em>Тое самае.</em></font> <br>
<strong>Цяпер...:</strong> <font color="#d00505"><em>Тое самае.</em><br>
<br>
<strong>Сьвятар:</strong></font> Чытаньне сьвятога Евангельля паводле Яна.<br>
<br>
<font color="#d00505"><strong>Людзі:</strong></font> Слава мукам Тваім, Госпадзе!<br>
<br>
<font color="#d00505"><strong>Дыякан:</strong></font> Слухайма ўважліва!<br>
<br>
<strong><font color="#d00505">ДЗЯВЯТАЕ ЕВАНГЕЛЬЛЕ</font></strong> <em><font color="#d00505">(Ян 19.25-37)</font></em><br>
<br>
У той час ля крыжа стаяла Ягоная Маці, і сястра Ягонай Маці, Марыя, жонка Кляопы, і Марыя Магдалена. Калі Ісус убачыў Маці і вучня, якога Ён любіў, што стаяў побач з Ёю, сказаў Маці: «Жанчына, вось сын Твой». А вучню сказаў: «Вось Маці твая». З таго часу вучань узяў Яе да сябе. Потым­ Ісус, ведаючы, што ўсё ўжо споўнілася, каб спраўдзілася Пісаньне, сказаў: «Сьмягну». Там стаяў посуд поўны воцату.­ Дык вось, наклаўшы на трысьціну губку, прасякнутую воцатам,­ паднесьлі яе да Ягоных вуснаў. Ісус, пакаштаваўшы воцату, прамовіў: «Збылося!» І, схіліўшы галаву, аддаў духа. А так як гэта была пятніца, дык габрэі, каб не пакінуць целаў на крыжы ў суботу – бо гэты дзень суботні быў вялікім сьвятам, – прасілі Пілата прабіць ім галёнкі і зьняць іх. І вось прыйшлі жаўнеры і прабілі галёнкі першаму і другому, што былі з Ім укрыжаваныя. Падышоўшы ж да Ісуса, яны ўбачылі, што Ён ужо памёр, дык не прабівалі Яму галёнкаў. Толькі адзін з жаўнераў прабіў Яму кап’ём бок, і адразу пацякла кроў і вада. І той, хто бачыў, пасьведчыў, і сьведчаньне яго праўдзівае. Ён ведае, што кажа праўду, каб вы паверылі. Усё гэта сталася, каб збылося­ пісаньне: «Косьць Яго не пераломіцца». І ў іншым месцы пісаньне кажа: «Будуць глядзець на Таго, каго прабілі».<br>
<br>
<font color="#d00505"><strong>Людзі:</strong></font> Слава доўгацярпеньню Твайму, Госпадзе!<br>
<br>
<br>
<font color="#d00505"><strong>Пахвальныя псалмы</strong><br>
<br>
<em>(Тон 3)</em></font> Усё, што жыве, хай хваліць Госпада.<br>
Хваліце Госпада з нябёсаў, хваліце Яго на вышынях. Табе належыцца хвала, Госпадзе.<br>
Хваліце Яго, усе анёлы Яго; хваліце Яго, усе сілы Яго. Табе належыцца хвала, Госпадзе.<br>
Хваліце Яго за магутныя ўчынкі Яго, хваліце Яго ў бязьмежнай велічы Яго.<br>
<br>
<font color="#d00505"><em>Верш:</em></font> Хваліце Яго граньнем рогу, хваліце Яго на леры і гусьлях.<br>
<br>
Два злачынствы зрабіў Мой першародны сын Ізраіль: пакінуў Мяне, крыніцу вады жывой, і выкапаў сабе разьбітую студ­ню;­ расьпяў Мяне на крыжы, а Вараву прасіў вызваліць. Убачыўшы гэта, неба жахнулася і сонца схавала промні свае, а ты, народзе Мой, не збаяўся і не засаромеўся, але выдаў Мяне на сьмерць. Прабач ім, Ойча сьвяты, бо яны ня ведаюць, што робяць.<br>
<br>
<font color="#d00505"><em>Верш:</em></font> Хваліце Яго звонам бубнаў і карагодамі, хваліце Яго на струнах і жалейках.<br>
<br>
Кожны член цела Твайго пацярпеў паніжэньне дзеля нас: гала­ва – цярновы вянец; твар – пляваньне; шчокі – аплявухі; вус­ны – жоўць, зьмяшаную з воцатам; вушы – богазьняважлівыя праклёны; сьпіна – бічаваньне; плечы – зьдзеклівую накідку; рука – трысьціну; усё цела – укрыжаваньне; рукі і ногі – цьвікі; бок – кап’ё. Усемагутны Збавіцелю, што ў чалавекалюбстве Тваім панізіўся і пацярпеў дзеля нас, каб вызваліць нас ад цярпеньняў, зьмілуйся над намі.<br>
<br>
<font color="#d00505"><em>Верш:</em></font> Хваліце Яго на цымбалах мілагучных, хваліце Яго на цымбалах галасістых. Усё, што жыве, хай хваліць Госпада.<br>
<br>
Угледзеўшы Цябе, Хрысьце, укрыжаванага, усё стварэньне задрыжэла, і асновы зямлі ўскалыхнуліся ў страху перад сілаю Тваёю. Калі Ты быў узьнесены, народ габрэйскі згінуў. Заслона ў сьвятыні разарвалася надвое, мёртвыя ўсталі з магілаў; сотнік, убачыўшы цуд, жахнуўся. Маці ж Твая, стоячы там, заплакала горка і казала: «Як мне ня плакаць і ня біць сябе ў грудзі, калі бачу Цябе голага, павешанага, як злачынца, на крыжы?» Госпадзе, які быў укрыжаваны і пахаваны, і ўваскрос з мёртвых, слава Табе!<br>
<br>
<strong>Слава...</strong><br>
<br>
<font color="#d00505"><em>(Тон 6)</em></font> Сарвалі з Мяне маю вопратку і накінулі на Мяне пурпуровы плашч, на галаву ўсклалі вянец цярновы, і ў правую руку далі трысьціну, каб Я разьбіў іх, быццам гліняны посуд.<br>
<br>
<strong>Цяпер...</strong><br>
<br>
<font color="#d00505"><em>(Тон 6)</em></font> Плечы Мае Я аддаў на катаваньне, твару Майго не адвярнуў ад аплявухаў, стаў на судзе перад Пілатам і Крыж пацярпеў для збаўленьня сьвету.<br>
<br>
<font color="#d00505"><strong>Сьвятар:</strong></font> Чытаньне сьвятога Евангельля паводле Марка.<br>
<br>
<font color="#d00505"><strong>Людзі:</strong></font> Слава мукам Тваім, Госпадзе!<br>
<br>
<font color="#d00505"><strong>Дыякан:</strong></font> Слухайма ўважліва!<br>
<br>
<strong><font color="#d00505">ДЗЯСЯТАЕ ЕВАНГЕЛЬЛЕ</font></strong> <em><font color="#d00505">(Мк 15.43-47)</font></em><br>
<br>
У той час прыйшоў Язэп з Арыматэі, паважаны сябра Высокай Рады, які таксама чакаў валадарства Божага; ён пайшоў сьмела да Пілата і папрасіў цела Ісусавага. Пілат зьдзівіўся, што ўжо памёр. Ён загадаў паклікаць сотніка і спытаўся ў яго, ці даўно памёр. Даведаўшыся ад сотніка, аддаў цела Язэпу. Той купіў палатна, зьняў Ісуса, абвіў палатном, паклаў у магілу, што была высечаная ў скале, і прываліў вялікі камень да ўваходу ў магілу. А Марыя Магдалена і Марыя Ёсіева глядзелі, дзе Яго паклалі.<br>
<br>
<strong><font color="#d00505">Людзі:</font></strong> Слава доўгацярпеньню Твайму, Госпадзе!<br>
<br>
<strong><font color="#d00505">Сьвятар:</font></strong> Слава Табе, які паказаў нам сьвятло.<br>
<br>
<strong><font color="#d00505">Чытальнік:</font></strong> Слава на вышынях Богу і на зямлі супакой, добрая­ воля сярод людзей.<br>
<br>
Хвалім Цябе, бласлаўляем Цябе, кланяемся Табе, у песьнях славім Цябе, дзякуем Табе дзеля вялікае славы Тваёй.<br>
<br>
Госпадзе Ўладару Нябесны, Божа Ойча ўсемагутны; Госпадзе Сыне адзінародны, Ісусе Хрысьце, і Сьвяты Духу.<br>
<br>
Госпадзе Божа, Ягнё Божае, Сыне Айца, што ўзяў на Сябе грахі сьвету, зьмілуйся над намі;<br>
<br>
Ты, што ўзяў на Сябе грахі сьвету, прымі малітву нашу; што сядзіш па правай руцэ Айца, зьмілуйся над намі.<br>
<br>
Бо толькі Ты адзін сьвяты, Ты адзін Госпад, Ісус Хрыстос, на славу Бога Айца. Амін.<br>
<br>
Буду штодня бласлаўляць Цябе і хваліць імя Тваё давеку і на век вякоў.<br>
<br>
Госпадзе, Ты быў нам прыстанішчам з роду ў род. Я сказаў: Госпадзе, зьмілуйся нада мною, аздараві душу маю, бо я перад Табою зграшыў.<br>
<br>
Госпадзе, да Цябе прыходжу, навучы мяне чыніць волю Тваю, бо Ты Бог мой: у Табе крыніца жыцьця і ў зьзяньні Тваім убачым сьвятло.<br>
<br>
Міласэрнасьць Твая хай будзе заўжды з тымі, што пазналі Цябе.<br>
<br>
Дай, Госпадзе, у гэты дзень захавацца нам без граху.<br>
<br>
Блаславёны Ты, Госпадзе, Божа айцоў нашых, і імя Тваё ўсяхвальнае і праслаўленае давеку. Амін.<br>
<br>
Хай міласэрнасьць Твая, Госпадзе, спачыне на нас, бо мы ўскла­лі надзею на Цябе.<br>
<br>
Блаславёны Ты, Госпадзе, навучы мяне запаветаў Тваіх.<br>
<br>
Блаславёны Ты, Уладару, дай мне зразумець Твае запаветы.<br>
<br>
Блаславёны Ты, Сьвяты, прасьвятлі мяне запаветамі Тваімі.<br>
<br>
Міласэрнасьць Твая, Госпадзе, вечна трывае: не пагардзі тво­ра­мі рук Тваіх.<br>
<br>
Табе належыцца хвала, Табе належыцца песьня, Табе слава належыцца, Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
<strong><font color="#d00505">Дыякан:</font></strong> Дапоўнім ранішнюю малітву... <em><font color="#d00505">і г.д. (Гл. парадак штодзённай ютрані)</font></em><br>
<br>
<font color="#d00505"><strong>Сьвятар:</strong></font> Чытаньне сьвятога Евангельля паводле Яна.<br>
<br>
<strong><font color="#d00505">Людзі:</font></strong> Слава мукам Тваім, Госпадзе!<br>
<br>
<strong><font color="#d00505">Дыякан:</font></strong> Слухайма ўважліва!<br>
<br>
<strong><font color="#d00505">АДЗІНАЦЦАТАЕ ЕВАНГЕЛЬЛЕ</font></strong> <em><font color="#d00505">(Ян 19.38-42)</font></em><br>
<br>
У той час Язэп з Арыматэі, які быў вучнем Ісусавым, але тайным, з страху перад габрэямі, папрасіў Пілата, каб узяць цела Ісуса. Пілат дазволіў. Дык ён пайшоў і ўзяў Ягонае цела. Прыйшоў і Нікодым, што першы раз прыходзіў да Ісуса ўночы, і прынёс каля ста фунтаў сумесі сьмірны і алою. Яны ўзялі цела Ісуса і абвілі палатном з духмянасьцямі, згодна са звычаем пахаваньня сярод габрэяў. Быў сад на тым месцы, дзе Ён быў укрыжаваны, а ў садзе новая магіла, у якой яшчэ ніхто ня быў пахаваны. Там, дзеля пятніцы, паклалі Ісуса, бо магіла была блізка.<br>
<br>
<strong><font color="#d00505">Людзі:</font></strong> Слава доўгацярпеньню Твайму, Госпадзе!<br>
<br>
<br>
<strong><font color="#d00505">Вершапесьні</font></strong><br>
<br>
<font color="#d00505"><em>(Тон 1)</em></font> Увесь сьвет зьмяніўся ад страху, убачыўшы Цябе, Хры­сьце, на крыжы павешанага. Сонца памеркла і асновы зямлі ўскалыхнуліся, і ўсё стварэньне спачувала Творцы сьвету, які дзеля нас дабравольна пацярпеў. Госпадзе, Слава Табе.<br>
<br>
<em><font color="#d00505">Верш:</font></em> Разьдзялілі маё адзеньне між сабою, і аб маім плашчы кідалі жэрабя.<br>
<br>
Беззаконныя і нязбожныя людзі, чаму задумалі вы рэчы нягодныя? Нашто Жыцьцё ўсіх на сьмерць засудзілі? Вялікі цуд! Творца сусьвету аддаецца ў рукі беззаконных, і Чалавекалюбец на крыж узнімаецца, каб вызваліць з пекла вязьняў, якія клічуць: «Госпадзе, слава Табе!»<br>
<br>
<em><font color="#d00505">Верш:</font></em> Замест хлеба далі Мне жоўць; і калі меў смагу, напаілі Мяне воцатам.<br>
<br>
Чыстая Дзева, убачыўшы Цябе, Збавіцелю, сёньня на крыжы, па-матчынаму зайшлася ад плачу, маючы ў сэрцы нясьцерпны боль; плачучы наўзрыд і ўздыхаючы з глыбіні душы, з вачыма поўнымі сьлёз, так казала яна: «Гора мне, Боскае Дзіця маё, сьвету Сьвятло! Чаму схаваўся Ты, Ягнё Божае, ад вачэй маіх?» І анёльскія хоры жахнуліся, усклікаючы: «Невыказны Госпадзе, слава Табе!»<br>
<br>
<em><font color="#d00505">Верш:</font></em> Бог – Уладар наш спрадвеку: Ён учыніў збаўленьне пасярод зямлі.<br>
<br>
Калі Дзева, што бяз семя нарадзіла Цябе, Хрысьце Божа і Творча­ сьвету, убачыла Цябе павешанага на крыжы, Яна горка заплакала і ўсклікнула: «Сыне мой! Дзе падзелася краса твару Твайго? Не магу глядзець, як несправядліва ўкрыжоўваюць Цябе. Але ўстань хутка, каб Мне бачыць Тваё ўваскрасеньне на трэці дзень».<br>
<br>
<strong>Слава...</strong><br>
<br>
<em><font color="#d00505">(Тон 8)</font></em> Калі Ты, Госпадзе, узыходзіў на Крыж, страх і трапятаньне агарнулі ўсё стварэньне. Ты ж не дазволіў зямлі праглынуць тых, што Цябе ўкрыжоўвалі; і, для адраджэньня людзей, загадаў пеклу выпусьціць вязьняў. Бо Ты, Суддзя жывых і мёртвых, прыйшоў даць жыцьцё, а ня сьмерць. Чалавекалюбча, слава Табе!<br>
<br>
<strong>Цяпер...</strong><br>
<br>
<em><font color="#d00505">(Тон 8)</font></em> Вось ужо няправедныя суддзі абмакнулі пяро ў атрамант, і падсудны Ісус асуджаецца на крыж. Усё стварэньне церпіць, гледзячы на Госпада на крыжы. Міласэрны Госпа­дзе,­ які ў целе пацярпеў дзеля мяне, слава Табе!<br>
<br>
<strong><font color="#d00505">Сьвятар:</font></strong> Чытаньне сьвятога Евангельля паводле Мацьвея.<br>
<br>
<strong><font color="#d00505">Людзі:</font></strong> Слава мукам Тваім, Госпадзе!<br>
<br>
<strong><font color="#d00505">Дыякан</font></strong>: Слухайма ўважліва!<br>
<br>
<strong><font color="#d00505">ДВАНАЦЦАТАЕ ЕВАНГЕЛЬЛЕ</font></strong> <em><font color="#d00505">(Мц 27.62-66)</font></em><br>
<br>
На наступны дзень пасьля пятніцы, сабраліся першасьвятары і фарысэі ў Пілата і сказалі: «Спадару, мы згадалі, што гэты ашуканец яшчэ за жыцьця сказаў: На трэці дзень уваскросну. Дык загадай ахоўваць магілу да трэцяга дня, каб часам не прыйшлі Ягоныя вучні і ня ўкралі Яго і не сказалі народу: Ён уваскрос з мёртвых. І будзе гэтае апошняе ашуканства горшае за першае». Сказаў ім Пілат: «Маеце варту, дык ідзіце і ахоўвайце магілу, як умееце». Яны пайшлі і забясьпечылі магілу, прыклаўшы пячаткі да каменя і паставіўшы варту.<br>
<br>
<strong><font color="#d00505">Людзі:</font></strong> Слава доўгацярпеньню Твайму, Госпадзе!<br>
<br>
<em><font color="#d00505">Сьвятар адносіць Евангельле ў алтар і кладзе на ахвярнік.</font></em><br>
<br>
<strong><font color="#d00505">Чытальнік:</font></strong> Добра ёсьць славіць Госпада і пець хвалу імю Твайму, Усявышні, абвяшчаць раніцай міласэрнасьць Тваю, і праўду Тваю ўночы.<br>
<br>
<font color="#d00505"><strong>Людзі:</strong></font> Сьвяты Божа, Сьвяты Моцны, Сьвяты Несьмяротны, зжалься над намі. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Усесьвятая Тройца, зжалься над намі: Госпадзе, ачысьці грахі нашы; Уладару, даруй бясчынствы нашы; Сьвяты, наведай і аздараві немачы нашы дзеля Твайго імя.<br>
<br>
Госпадзе, зьмілуйся. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Ойча наш, каторы ёсьць у небе, сьвяціся імя Тваё, прыйдзі валадарства Тваё, будзь воля Твая як у небе, так і на зямлі. Хлеба нашага штодзённага дай нам сёньня, і адпусьці нам грахі нашы, як і мы адпускаем вінаватым нашым; і ня ўводзь нас у спакусу, але збаў нас ад злога.<br>
<br>
<strong><font color="#d00505">Сьвятар:</font></strong> Бо Тваё валадарства і сіла, і слава, Айца, і Сына, і Сьвятога Духа, цяпер і заўсёды і на вякі вякоў.<br>
<br>
<strong><font color="#d00505">Людзі:</font></strong> Амін.<br>
<br>
<font color="#d00505"><strong>Трапар</strong> <em>(тон 4):</em></font> Ты выкупіў нас ад праклёну законнага Тваёй­ пачэснай крывёю: прыбіты да крыжа і прабіты кап’ём, Ты, Чалавекалюбча, дараваў людзям несьмяротнасьць. Збаві­це­лю наш, слава Табе!<br>
<br>
<strong><font color="#d00505">Дыякан:</font></strong> Зьмілуйся над намі, Божа... <em><font color="#d00505">і г. д.<br>
(Звычайнае заканчэньне штодзённай ютрані).<br>
<br>
Водпуст:</font></em> Хрыстос, праўдзівы Бог наш, які пацярпеў пляваньні, біцьцё і аплявухі, Крыж і сьмерць для збаўленьня сьвету, малітвамі найчыстае свае Маці, сьвятых слаўных і годных пахвалы апосталаў, сьвятых праведных богаайцоў Якіма і Ганны і ўсіх сьвятых, хай зьмілуецца над намі і збавіць нас, бо Ён добры і Чалавекалюбец.<br>
<br>
<strong><font color="#d00505">Людзі:</font></strong> Амін.<br>
