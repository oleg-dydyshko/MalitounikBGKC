<!DOCTYPE HTML><font color="#d00505"><strong><strong>ПАВЯЧЭРНІЦА</strong> ВЯЛІКАЯ</strong></font><br>
<br>
<strong><em><font color="#d00505">Вялікая павячэрніца</font></em></strong><em><font color="#d00505"> належыць да кругу вялікапосных службаў, хоць яна служыцца таксама напярэдадні сьвятаў Нараджэньня Хрыстовага і Богазьяўленьня, а таксама ў некаторых іншых выпадках, калі яна спалучаецца з ютраньню. Праз усе іншыя дні году служыцца </font></em><strong><em><font color="#d00505">Павячэрніца малая.</font></em></strong><br>
<br>
<br>
<em><font color="#d00505">УСТУПНЫЯ МАЛІТВЫ</font></em><br>
<br>
<font color="#d00505"><strong>Сьвятар:</strong></font> Блаславёны Бог наш спрадвеку, цяпер і заўсёды, і на вякі вякоў.<br>
<br>
<font color="#d00505"><strong>Чытальнік:</strong></font> Амін. Слава Табе, Божа наш, слава Табе.<br>
<br>
Уладару нябесны, Суцяшальніку, Духу праўды, Ты ўсюды прысутны і ўсё напаўняеш, Скарбніца дабра і жыцьця Падаўча, прыйдзі і пасяліся ў нас, і ачысьці нас ад усяго благога, і збаў, Добры, душы нашы.<br>
<br>
Сьвяты Божа, Сьвяты Моцны, Сьвяты Несьмяротны, зжалься над намі. <font color="#d00505"><em>(Тройчы)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Усесьвятая Тройца, зжалься над намі: Госпадзе, ачысьці грахі нашы; Уладару, даруй бясчынствы нашы; Сьвяты, наведай і аздараві немачы нашы дзеля Твайго імя.<br>
<br>
Госпадзе, зьмілуйся. <font color="#d00505"><em>(Тройчы)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Ойча наш, каторы ёсьць у небе, сьвяціся імя Тваё, прыйдзі валадарства Тваё, будзь воля Твая як у небе, так і на зямлі. Хлеба нашага штодзённага дай нам сёньня, і адпусьці нам грахі нашы, як і мы адпускаем вінаватым нашым; і ня ўводзь нас у спакусу, але збаў нас ад злога.<br>
<br>
<font color="#d00505"><strong>Сьвятар:</strong></font> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Чытальнік:</strong></font> Амін. Госпадзе, зьмілуйся. <em><font color="#d00505">(12 разоў)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
<br>
<em><font color="#d00505">ЧАСТКА ПЕРШАЯ</font></em><br>
<br>
<strong><font color="#d00505">Просьба аб Божай апецы</font></strong><br>
<br>
Прыйдзіце, паклонімся Ўладару нашаму Богу.<br>
<br>
Прыйдзіце, паклонімся і прыпадзем да Хрыста, Уладара нашага і Бога.<br>
<br>
Прыйдзіце, паклонімся і прыпадзем да самога Хрыста, Уладара і Бога нашага.<br>
<br>
<br>
<font color="#d00505"><strong>Псалом 4</strong></font><br>
<br>
Калі паклічу Цябе, выслухай мяне, Божа мой справядлівы.<br>
<br>
Ты ўзьняў мяне, калі я быў прыгнечаны, – зьмілуйся нада мною і пачуй малітву маю<br>
<br>
Дакуль сэрцы вашыя, сыны людзкія, будуць ацяжэлымі?<br>
<br>
Чаму любіце пустое і шукаеце няпраўду?<br>
<br>
Ведайце: дзіву годным робіць Госпад сьвятога свайго,<br>
<br>
Госпад пачуе мяне, калі буду клікаць Яго.<br>
<br>
Дрыжыце і пакіньце грашыць,<br>
<br>
Разважайце ў сэрцах вашых, на ложах вашых, і маўчыце!<br>
<br>
Прынясіце належныя ахвяры і спадзявайцеся на Госпада.<br>
<br>
Многія кажуць: Хто нам пакажа шчасьце?<br>
<br>
Госпадзе, Ты прасьвятліў нас зьзяньнем твару Твайго.<br>
<br>
Ты напоўніў сэрца маё радасьцю, большаю за радасьць тых, каму ўрадзіла ўдосталь пшаніцы і віна.<br>
<br>
Як толькі лягу, спакойна засынаю, бо Ты адзіны, Госпадзе, ахоўваеш мяне бясьпечным.<br>
<br>
<br>
<strong><font color="#d00505">Псалом 6</font></strong><br>
<br>
Не дакарай мяне, Госпадзе, у гневе Тваім і не карай у Тваім абурэньні.<br>
<br>
Зьмілуйся нада мною, бо я зьнямог, ацалі мяне, бо косьці мае трасуцца.<br>
<br>
Душа мая вельмі ўстрывожаная: Ты ж, Госпадзе – дакуль?<br>
<br>
Вярніся, Госпадзе, выратуй душу маю, у міласэрнасьці Тваёй збаў мяне,<br>
<br>
Бо хто ж пасьля сьмерці Цябе згадае, і ў краіне мёртвых хто Цябе хваліць будзе?<br>
<br>
Зьнямогся я ад стогну майго, штоночы ложак мой мокры ад сьлёзаў.<br>
<br>
Ад суму ў вачох маіх цямнее, пастарэў я з-за ворагаў маіх.<br>
<br>
Адыдзеце ад мяне ўсе, што чыніце благое, бо Госпад пачуў голас плачу майго.<br>
<br>
Госпад пачуў просьбы мае, малітву маю прыняў.<br>
<br>
Хай усіх ворагаў маіх пакрые сорам і страх вялікі, і, пасаромленыя, хай хутка адыдуць.<br>
<br>
<br>
<strong><font color="#d00505">Псалом 12</font></strong><br>
<br>
Як доўга, Госпадзе? Ці ж забудзешся на мяне зусім?<br>
<br>
Дакуль хаваць перада мною будзеш твар Твой?<br>
<br>
Дакуль сум буду насіць у душы маёй і жаль штодня ў сэрцы маім?<br>
<br>
Дакуль вораг мой будзе ўзносіцца нада мною?<br>
<br>
Глянь на мяне і пачуй мяне, Госпадзе Божа мой!<br>
<br>
Прасьвятлі вочы мае, каб мне не заснуць сьмерцю, каб вораг не казаў: Я яго перамог;<br>
<br>
Каб ня цешыліся з упадку майго праціўнікі мае, бо я ж спадзяваўся на міласэрнасьць Тваю.<br>
<br>
Хай сэрца маё ўзрадуецца збаўленьнем Тваім,<br>
<br>
Хай засьпяваю Госпаду, які дабро мне ўчыніў.<br>
<br>
<br>
<font color="#d00505"><strong>Псалом 24</strong></font><br>
<br>
Да Цябе, Госпадзе, узношу душу маю: Божа мой, на Цябе спадзяюся, ня дай мне зазнаць сораму:<br>
<br>
Хай не сьмяюцца з мяне ворагі мае. Бо ўсе, што спадзяюцца на Цябе, не пасаромеюцца.<br>
<br>
Хай будзе пасаромлены той, хто не датрымлівае слова без прычыны.<br>
<br>
Пакажы мне шлях Твой, Госпадзе, навучы мяне шляхом Тваім.<br>
<br>
Кіруй мною ў праўдзе Тваёй і навучы мяне, бо Ты Бог і Збавіцель мой: на Цябе заўсёды спадзяюся.<br>
<br>
Успомні міласэрнасьць Тваю, Госпадзе, міласэрнасьць, што трывае вечна.<br>
<br>
Ня будзь памятлівы грахоў маёй маладосьці і правінаў маіх, але ўспомні ў міласэрнасьці Тваёй мяне, дзеля дабрыні Тваёй, Госпадзе.<br>
<br>
Госпад добры і справядлівы: Ён навучае грэшнікаў шляхом сваім. У справядлівасьці кіруе пакорнымі, настаўляе пакорлівых на праўду.<br>
<br>
Усе сьцежкі Гасподнія – ласка і праведнасьць для тых, якія захоўваюць Яго прыказаньні і запаветы.<br>
<br>
Дзеля імя Твайго, Госпадзе, адпусьці грэх мой, бо ён вялікі.<br>
<br>
Хто той чалавек, што баіцца Госпада? Госпад пакажа яму, які абраць шлях.<br>
<br>
Сам ён зазнае шчасьця, а нашчадкі яго будуць мець у спадчыне зямлю.<br>
<br>
Госпад спагадлівы да тых, што Яго баяцца, і дае пазнаць ім свой запавет.<br>
<br>
Вочы мае заўсёды зьвернутыя да Госпада, бо Ён сам вызваліць з сеці ногі мае.<br>
<br>
Глянь на мяне і зьмілуйся нада мною.бо я самотны і няшчасны.<br>
<br>
Сунімі жальбу сэрца майго, вызвалі мяне з маёй сьцятасьці.<br>
<br>
Глянь на маю бяду і цяжкасьці, і адпусьці мне ўсе правіны мае.<br>
<br>
Глянь на безьліч ворагаў маіх, што нянавісьцю лютаю ненавідзяць мяне.<br>
<br>
Сьцеражы мяне і вызваль мяне, каб мне, прыбегшы да Цябе, не зазнаць сораму.<br>
<br>
Хай праведнасьць і бязьвіннасьць будуць мне абаронаю, бо на Цябе, Госпадзе, спадзяюся.<br>
<br>
Вызваль, Госпадзе, Ізраіля, ад усіх бедаў яго.<br>
<br>
<br>
<font color="#d00505"><strong>Псалом 30</strong></font><br>
<br>
Госпадзе, да Цябе прыбягаю: ня дай мне пасаромецца ніколі.<br>
<br>
Вызваль мяне ў справядлівасьці Тваёй.<br>
<br>
Прыхілі вуха Тваё да мяне, збаў мяне хутчэй!<br>
<br>
Будзь для мяне скалой абароннай, і моцнай крэпасьцю, дзе мне знайсьці ратунак.<br>
<br>
Бо Ты – мая скала і крэпасьць; дзеля імя Твайго вядзі мяне і кіруй мною.<br>
<br>
Ты выведзеш мяне з сеці, якую на мяне паставілі, бо Ты мой надзейны прытулак.<br>
<br>
У рукі Твае аддаю дух мой, Ты ж вызваліш мяне, Госпадзе, Божа верны.<br>
<br>
Ты ненавідзіш тых, што шануюць нікчэмных ідалаў, я ж спадзяюся на Госпада.<br>
<br>
Буду радавацца і цешыцца з міласэрнасьці Тваёй, бо Ты глянуў на гора маё, адняў ад душы маёй сум.<br>
<br>
Ты не аддаў мяне ў рукі непрыяцеля, але паставіў ногі мае на месцы прасторным.<br>
<br>
Зьмілуйся нада мною, Госпадзе, бо я ў бядзе, ад суму саслаблі вочы мае, душа мая і нутро маё.<br>
<br>
Жыцьцё маё – суцэльны стогн, ад суму саслабла сіла мая і косьці мае высахлі.<br>
<br>
Я стаў пасьмешышчам для ўсіх ворагаў маіх, ганьбаю для суседзяў, страхоцьцем для знаёмых.<br>
<br>
Хто мяне ўбачыць вонках, уцякае ад мяне,<br>
<br>
Забыты, выкінуты з сэрца, быццам мёртвы, я стаўся як разьбіты посуд.<br>
<br>
Бо я чуў шэпты многіх навокал – страх адусюль пагражае!<br>
<br>
Тыя, што зышліся разам супроць мяне, зьбіраліся адабраць мне жыцьцё.<br>
<br>
Я ж спадзяюся на Цябе, Госпадзе, і кажу: Ты Бог мой.<br>
<br>
У руках Тваіх лёс мой: вызвалі мяне з рук ворагаў і тых, што перасьледуюць мяне.<br>
<br>
Прасьвятлі сьвятлом твару Твайго слугу Твайго, збаў мяне ў міласэрнасьці Тваёй.<br>
<br>
Госпадзе, ня дай мне пасаромецца, бо я клікаў Цябе.<br>
<br>
Няхай нязбожныя пакрыюцца сорамам, няхай моўчкі зыдуць у апраметную.<br>
<br>
Хай нямымі стануць пыхлівыя вусны, што з пагардаю нахабна абмаўляюць праведнага.<br>
<br>
Як вялікая дабрыня Твая, Госпадзе, што Ты зьбярог для тых, хто баіцца Цябе,<br>
<br>
Якую яўляеш тым, хто да Цябе прыбягае на вачох у людзей.<br>
<br>
Ты ахоўваеш іх у ценю твару Твайго ад намоваў людзкіх, у шатры хаваеш іх ад языкоў звадлівых.<br>
<br>
Блаславёны Госпад, што дзівосную міласэрнасьць сваю явіў мне ў абаронным месьце.<br>
<br>
Я ж у зьбянтэжанасьці сваёй сказаў: Адкінуты я ад вачэй Тваіх.<br>
<br>
Але Ты пачуў голас малітвы маёй, калі я клікаў Цябе.<br>
<br>
Любіце Госпада, усе сьвятыя Яго!<br>
<br>
Госпад сьцеражэ верных, але гордым дае адплату з лішкам.<br>
<br>
Сьмела! Хай вашае сэрца будзе адважнае, усе вы, што спадзяецеся на Госпада.<br>
<br>
<br>
<strong><font color="#d00505">Псалом 90</font></strong><br>
<br>
Ты, што жывеш пад апекаю Ўсявышняга і ў ценю Ўсемагутнага прабываеш,<br>
<br>
Скажаш Госпаду: «Ты маё прыстанішча, мая абарона, Бог мой, і на Цябе спадзяюся».<br>
<br>
Ён выбавіць цябе ад сеці лаўца і ад наглай загубы.<br>
<br>
Ён пакрые цябе пёрамі Сваімі, і пад крыламі Яго ты знойдзеш прытулак.<br>
<br>
Не збаішся жахаў начных, ні стралы, што ляціць удзень;<br>
<br>
Ні страху, што крыецца поцемкам; ні мору, што ў поўдзень пустошыць.<br>
<br>
I хоць бы тысячы па́лі побач з табою, і дзясяткі тысячаў па правай руцэ тваёй,<br>
<br>
Цябе нішто не кране, бо вернасьць Яго – твой шчыт і панцыр.<br>
<br>
Ты толькі глянеш навокал – і ўбачыш адплату грэшнікам.<br>
<br>
Бо ты сказаў: «Госпад мая абарона», і Ўсявышняга выбраў сабе за прытулак.<br>
<br>
Ніякая бяда не напаткае цябе, і пошасьць не наблізіцца да жыльля твайго.<br>
<br>
Ён загадае анёлам Сваім пра цябе, каб сьцераглі цябе, куды б ты ня ішоў.<br>
<br>
На руках сваіх панясуць цябе, каб не спатыкнуцца аб камень назе тваёй.<br>
<br>
На асьпіда і вужа наступіш і патопчаш льва і зьмяю.<br>
<br>
«Таму, што ён палюбіў Мяне, Я выбаўлю яго і абараню яго, бо ён пазнаў імя Маё.<br>
<br>
Будзе клікаць Мяне, і Я адгукнуся яму; буду з ім у дзень суму, выбаўлю яго і ўслаўлю яго.<br>
<br>
Доўгім жыцьцём напоўню яго і дам яму ўбачыць збаўленьне Маё».<br>
<br>
<br>
<strong>Слава... цяпер...</strong><br>
<br>
Алілуя, алілуя, алілуя. Слава Табе, Божа. <em><font color="#d00505">(Тройчы)</font></em><br>
<br>
Госпадзе, зьмілуйся. <em><font color="#d00505">(Тройчы)</font></em><br>
<br>
<strong>Слава... цяпер ...<br>
<br>
<br>
<font color="#d00505">З намі Бог</font></strong><br>
<br>
<em><font color="#d00505">Дзе магчыма, два хоры (або чытальнікі) сьпяваюць па чарзе:</font></em><br>
<br>
<strong><font color="#d00505">Хор 1:</font></strong> З намі Бог, зразумейце, народы, і скарыцеся , бо з намі Бог.<br>
<br>
<strong><font color="#d00505">Хор 2:</font></strong> <em><font color="#d00505">Тое самае.</font></em><br>
<br>
<strong><font color="#d00505">Хор 1:</font></strong> Пачуйце гэта ўсе аж да канцоў зямлі, бо з намі Бог.<br>
<br>
<strong><font color="#d00505">Хор 2:</font></strong> Магутныя, карыцеся, бо з намі Бог.<br>
<br>
<font color="#d00505"><em>Хоры (або чытальнікі) чытаюць вершы па чарзе:</em></font><br>
<br>
Калі і ў сілу ўбярэцеся, пераможаныя будзеце, бо з намі Бог.<br>
<br>
Задумы, якія вы задумалі, Госпад аберне ў нішто, бо з намі Бог.<br>
<br>
I словы, якія вы сказалі, ня зьдзейсьняцца, бо з намі Бог.<br>
<br>
Страху вашага мы не адчуваем і не трывожымся, бо з намі Бог.<br>
<br>
Госпада Бога нашага будзем славіць, і той будзе ў страх, бо з намі Бог.<br>
<br>
Калі на Яго спадзявацца буду, Ён будзе мне асьвячэньнем, бо з намі Бог.<br>
<br>
Буду спадзявацца на Яго, і Ён збавіць мяне, бо з намі Бог.<br>
<br>
Вось я і дзеці, якіх Бог мне даў, бо з намі Бог.<br>
<br>
Людзі, што хадзілі ў цемры, убачылі сьвятло вялікае, бо з намі Бог.<br>
<br>
Сьвятло зазьзяе для вас, што жывеце ў краіне і ценю сьмерці, бо з намі Бог.<br>
<br>
Бо вось Дзіця нарадзілася нам, Сын быў дадзены нам, бо з намі Бог.<br>
<br>
Улада спачыла на плячох Яго, бо з намі Бог.<br>
<br>
Міру Ягонаму няма канца, бо з намі Бог.<br>
<br>
I дадуць Яму імя: Анёл вялікай рады, бо з намі Бог.<br>
<br>
Дзіўны Дарадчык, бо з намі Бог.<br>
<br>
Бог магутны, Уладар, Князь супакою, бо з намі Бог.<br>
<br>
Айцец будучага веку, бо з намі Бог.<br>
<br>
<font color="#d00505"><strong>Абодва хоры:</strong></font> З намі Бог, зразумейце, народы, і скарыцеся, бо з намі Бог.<br>
<br>
<strong><font color="#d00505">Хор 1:</font></strong> Слава Айцу, і Сыну, і Сьвятому Духу. З намі Бог, зразумейце, народы, і скарыцеся, бо з намі Бог.<br>
<br>
<strong><font color="#d00505">Хор 2:</font></strong> Цяпер і заўсёды, і на вякі вякоў. Амін. З намі Бог, зразумейце, народы, і скарыцеся.<br>
<br>
<strong><font color="#d00505">Абодва хоры:</font></strong> Бо з намі Бог.<br>
<br>
<br>
<font color="#d00505"><strong>Хор 1:</strong></font> Дзень пражыўшы, дзякую Табе, Госпадзе, і прашу: дай мне, Збавіцелю, правесьці вечар і ноч без граху і збаў мяне.<br>
<br>
<font color="#d00505"><strong>Хор 2:</strong></font> Слава Айцу, і Сыну, і Сьвятому Духу.<br>
<br>
Дзень пражыўшы, слаўлю Цябе, Уладару, і прашу: дай мне, Збавіцелю, правесьці вечар і ноч без спакусаў і збаў мяне.<br>
<br>
<font color="#d00505"><strong>Хор 1:</strong></font> Цяпер і заўсёды, і на вякі вякоў. Амін.<br>
<br>
Дзень пражыўшы, слаўлю Цябе, Сьвяты, і прашу: дай мне, Збавіцелю, правесьці вечар і ноч бяз подступу і збаў мяне.<br>
<br>
<font color="#d00505"><strong>Хор 1:</strong></font> Бесьцялесныя хэрувімы несьціханымі песьнямі Цябе праслаўляюць.<br>
<br>
<strong><font color="#d00505">Хор 2:</font></strong> Шасьцікрылыя сэрафімы нястомнымі галасамі Цябе славяць.<br>
<br>
<strong><font color="#d00505">Хор 1:</font></strong> Усе хоры анёлаў тройчы сьвятымі песьнямі Цябе выхваляюць.<br>
<br>
<strong><font color="#d00505">Хор 2:</font></strong> Бо Ты – Айцец перш за ўсё, і маеш спрадвечнага Сына.<br>
<br>
<strong><font color="#d00505">Хор 1:</font></strong> I нясеш роўнаслаўнага Духа жыцьця, яўляючы непадзельную Тройцу.<br>
<br>
<strong><font color="#d00505">Хор 2:</font></strong> Найсьвяцейшая Дзева, Маці Божая, сьведкі і слугі Слова, прарокаў і мучанікаў грамада, якія маеце несьмяротнае жыцьцё: маліцеся шчыра, каб усе мы, што ў бедах, вызваліліся ад аблуды злога, і сьпявалі анёльскую песьню:<br>
<br>
<strong><font color="#d00505">Абодва хоры:</font></strong> Сьвяты, сьвяты, сьвяты, тройчы Сьвяты Госпадзе, зьмілуйся над намі. Амін.<br>
<br>
<br>
<font color="#d00505"><strong>Сымбаль веры</strong></font><br>
<br>
Веру ў адзінага Бога Айца, усемагутнага, Творцу неба і зямлі, бачнага ўсяго і нябачнага.<br>
<br>
I ў адзінага Госпада Ісуса Хрыста, Сына Божага, адзінароднага, ад Айца народжанага перад усімі вякамі;<br>
<br>
Сьвятло ад Сьвятла, праўдзівага Бога ад праўдзівага Бога, народжанага, нястворанага, адзінасутнага з Айцом, праз якога ўсё стала быць.<br>
<br>
Ён дзеля нас, людзей, і дзеля нашага збаўленьня зышоў з неба, прыняў цела ад Духа Сьвятога і Марыі Дзевы і стаўся чалавекам.<br>
<br>
Быў укрыжаваны за нас пры Понцкім Пілаце, цярпеў і быў пахаваны.<br>
<br>
I на трэці дзень уваскрос згодна з Пісаньнямі; і ўзышоў на неба, і сядзіць па правай руцэ Айца;<br>
<br>
і зноў прыйдзе ў славе судзіць жывых і мёртвых, і Яго валадарству ня будзе канца.<br>
<br>
Веру ў Духа Сьвятога, Госпада жыватворчага, які ад Айца паходзіць; якому належыцца пакланеньне і слава разам з Айцом і Сынам, які гаварыў праз прарокаў.<br>
<br>
У адзіную, сьвятую, паўсюдную і апостальскую Царкву.<br>
<br>
Вызнаю адзіны хрост для адпушчэньня грахоў.<br>
<br>
Чакаю ўваскрасеньня мёртвых і жыцьця будучага веку. Амін.<br>
<br>
<br>
<font color="#d00505"><strong>Малебныя вершы</strong></font><br>
<em><font color="#d00505">(з малымі паклонамі)</font></em><br>
<br>
<strong><font color="#d00505">Хор 1:</font></strong> Усесьвятая Ўладарка нашая Багародзіца, малі Бога за нас, грэшных. <font color="#d00505"><em>(Тройчы)</em></font><br>
<br>
<strong><font color="#d00505">Хор 2:</font></strong> Усе нябесныя сілы сьвятых анёлаў і арханёлаў, маліце Бога за нас, грэшных. <em><font color="#d00505">(Двойчы)</font></em><br>
<br>
<strong><font color="#d00505">Хор 1:</font></strong> Сьвяты Яне прароча, прадвесьніку і хрысьціцелю Госпада нашага Ісуса Хрыста, малі Бога за нас, грэшных. <font color="#d00505"><em>(Двойчы)</em></font><br>
<br>
<strong><font color="#d00505">Хор 2:</font></strong> Сьвятыя слаўныя апосталы, прарокі і мучанікі, і ўсе сьвятыя, маліце Бога за нас грэшных. <em><font color="#d00505">(Двойчы)</font></em><br>
<br>
<strong><font color="#d00505">Хор 1:</font></strong> Сьвяты Кірыла Тураўскі, сьвятая Еўфрасіньня Полацкая і ўсе сьвятыя заступнікі беларускага народу, маліце Бога за нас, грэшных. <em><font color="#d00505">(Двойчы)</font></em><br>
<br>
<strong><font color="#d00505">Хор 2:</font></strong> Непераможная і нязломная боская сіла пачэснага і жыватворчага Крыжа, не пакідай нас, грэшных.<br>
<br>
<strong><font color="#d00505">Хор 1:</font></strong> Божа, ачысьці нас, грэшных.<br>
<br>
<strong><font color="#d00505">Хор 2:</font></strong> Божа ачысьці нас, грэшных, і зьмілуйся над намі.<br>
<br>
<br>
<font color="#d00505"><strong>Людзі:</strong></font> Сьвяты Божа, Сьвяты Моцны, Сьвяты Несьмяротны, зжалься над намі. <font color="#d00505"><em>(Тройчы)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Усесьвятая Тройца, зжалься над намі: Госпадзе, ачысьці грахі нашы; Уладару, даруй бясчынствы нашы; Сьвяты, наведай і аздараві немачы нашы дзеля Твайго імя.<br>
<br>
Госпадзе, зьмілуйся. <font color="#d00505"><em>(Тройчы)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Ойча наш, каторы ёсьць у небе, сьвяціся імя Тваё, прыйдзі валадарства Тваё, будзь воля Твая як у небе, так і на зямлі. Хлеба нашага штодзённага дай нам сёньня, і адпусьці нам грахі нашы, як і мы адпускаем вінаватым нашым; і ня ўводзь нас у спакусу, але збаў нас ад злога.<br>
<br>
<strong><font color="#d00505">Сьвятар:</font></strong> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<strong><font color="#d00505">Людзі:</font></strong> Амін.<br>
<br>
<br>
<strong><font color="#d00505">Трапары</font></strong><br>
<br>
<font color="#d00505"><em><strong>У сьвята</strong> сьпяваецца трапар сьвята.<br>
<strong>У іншыя дні:</strong><br>
<br>
У панядзелак і сераду:<br>
<br>
(Тон 2)</em></font> Прасьвятлі вочы мае, Хрысьце Божа, каб я не заснуў сьмяротным сном, і каб не сказаў вораг мой: «Я перамог яго».<br>
<br>
<strong>Слава...</strong><br>
<br>
Божа, будзь абаронцам душы маёй, бо я хаджу сярод сецяў многіх, вызвалі мяне і збаў мяне, Добры, у чалавекалюбстве Тваім.<br>
<br>
<strong>Цяпер...</strong><br>
<br>
Ня маем сьмеласьці з прычыны шматлікасьці нашых грахоў, але Ты, Багародзіца Дзева, малі Таго, хто нарадзіўся ад Цябе: многа можа малітва Маці да міласэрнасьці Ўладара. Не пагардзі просьбамі грэшных, Усячыстая, бо міласэрны і здольны нас збавіць Той, хто захацеў дабравольна пацярпець за нас.<br>
<br>
<br>
<font color="#d00505"><em>У аўторак і чацьвер:<br>
<br>
(Тон 8)</em></font> Ты, Творча Госпадзе, ведаеш чуйнасьць нябачных ворагаў маіх і немач грэшнага цела майго. Таму аддаю ў рукі Твае дух мой. Пакрый мяне покрывам дабрыні Тваёй, каб я не заснуў сьмяротным сном. I прасьвятлі вочы душы маёй, каб мне насалодзіцца Боскімі словамі Тваімі. I як адзіны Добры і Чалавекалюбны абудзі мяне ў належны час, каб мне славіць Цябе ў песьнях.<br>
<br>
<font color="#d00505"><em>Верш.</em></font> Глянь на мяне і выслухай мяне, Госпадзе, Божа мой.<br>
<br>
Які страшны будзе суд Твой, Госпадзе, калі анёлы стануць навокал, людзей прывядуць, кнігі разгорнуць, учынкі будуць выпрабоўваць, думкі дасьледваць! Які суд будзе мне, зачатаму ў грахох? Хто згасіць маё полымя? Хто маю цемру прасьветліць, калі Ты, Госпадзе, у чалавекалюбстве Тваім не зьмілуешся над мною.<br>
<br>
<strong>Слава...</strong><br>
<br>
Дай мне сьлёзы, як некалі грэшнай жанчыне, і зрабі мяне годным абмыць ногі Твае, што вызвалілі мяне ад шляху спакусаў, і прынесьці Табе алей духмяны – жыцьцё чыстае, абноўленае пакаяньнем, каб і я пачуў Твой жаданы голас: «Вера Твая збавіла цябе, ідзі з мірам».<br>
<br>
<strong>Цяпер...</strong><br>
<br>
Калі ўскладу на Цябе, Багародзіца, непахісную маю надзею, збаўлюся; калі буду мець Тваю, Усячыстая, апеку, не збаюся. Паганюся за ворагамі маімі і перамагу іх, апярэзаўшыся, быццам зброяю, адзіным покрывам Тваім. Прашу Тваёй магутнай дапамогі і клічу: Збаў мяне, Уладарка, малітвамі Тваімі і сілаю Твайго Сына, які ад Цябе прыняў цела, і адвядзі ад мяне змрочны сон, каб я мог славіць Цябе.<br>
<br>
<br>
Госпадзе, зьмілуйся. <em><font color="#d00505">(40 разоў)</font></em><br>
<br>
<strong>Слава... цяпер...</strong><br>
<br>
Больш годную пашаны за хэрувімаў і без параўнаньня больш слаўную за сэрафімаў, што, захаваўшы дзявоцтва, нарадзіла Бога-Слова, існую Багародзіцу, Цябе мы ўзьвялічваем.<br>
<br>
Імем Гасподнім блаславі, ойча!<br>
<br>
<strong><font color="#d00505">Сьвятар:</font></strong> Малітвамі сьвятых айцоў нашых, Госпадзе Ісусе Хрысьце, Божа наш, зьмілуйся над намі.<br>
<br>
<font color="#d00505"><strong>Людзі:</strong></font> Амін.<br>
<br>
<br>
<strong><font color="#d00505">Малітва сьвятога Васіля Вялікага<br>
<br>
Сьвятар:</font></strong> Госпадзе, Госпадзе, Ты захаваў нас ад усякай стралы, што ляцела на нас удзень, захавай нас і ўночы ад усякай злой прыгоды. Прымі нашу вячэрнюю ахвяру, уздыманьне рук нашых. I зрабі нас годнымі пражыць без граху начную пару, без спакусы ад злога, і вызвалі нас ад усякай трывогі і страху, што прыходзяць ад д'ябла. Дай душам нашым пакаяньне, і думкам нашым памяць пра іспыт на страшным і праведным судзе Тваім. Умацуй у страху Тваім целы нашыя і ўмярцьві нашыя цялесныя пажаданьні, каб і ў часе сну мы ў супакоі прасьвятляліся, разважаючы над Тваімі запаветамі. Аддалі ад нас сны нягодныя і шкодныя пажаданьні. Уздымі нас у час малітвы ўзмоцненымі ў веры і ў разуменьні запаветаў Тваіх, ласкаю і міласэрнасьцю Адзінароднага Сына Твайго, з якім блаславёны Ты і Твой усесьвяты, добры і жыцьцядайны Дух, цяпер і заўсёды, і на вякі вякоў.<br>
<br>
<strong><font color="#d00505">Людзі:</font></strong> Амін.<br>
<br>
<br>
<font color="#d00505"><em>ЧАСТКА ДРУГАЯ</em></font><br>
<br>
<strong><font color="#d00505">Пакаяньне і жаль за грахі</font></strong><br>
<br>
Прыйдзіце, паклонімся Ўладару нашаму Богу.<br>
<br>
Прыйдзіце, паклонімся і прыпадзем да Хрыста, Уладара нашага і Бога.<br>
<br>
Прыйдзіце, паклонімся і прыпадзем да самога Хрыста, Уладара і Бога нашага.<br>
<br>
<br>
<strong><font color="#d00505">Псалом 50</font></strong><br>
<br>
Зьмілуйся нада мною, Божа, паводле Тваёй вялікай міласэрнасьці і паводле мноства дабротаў Тваіх адымі беззаконьне маё.<br>
<br>
Асабліва абмый мяне з віны маёй і ад грахоў маіх ачысьці мяне.<br>
<br>
Бо беззаконьне маё я знаю, і грэх мой заўжды перада мною.<br>
<br>
Табе адзінаму я зграшыў і зло перад Табою ўчыніў. Ты ж справядлівы ў Тваім прыгаворы і правы ў судзе Тваім.<br>
<br>
Вось я быў зачаты ў беззаконьні, і ў граху нарадзіла мяне мая маці.<br>
<br>
Але Ты, які любіш шчырасьць сэрца, паказаў мне глыбіню і тайны мудрасьці Тваёй.<br>
<br>
Акрапі мяне гісопам, і ачышчуся, абмый мяне, і стану бялейшым за сьнег.<br>
<br>
Дай мне пачуць голас радасьці і вясельля: хай узрадуюцца ўпакораныя косьці.<br>
<br>
Адвярні твар Твой ад маіх бясчынстваў і ачысьці мяне ад усіх грахоў маіх.<br>
<br>
Сэрца чыстае ствары ўва мне, Божа, і дух правы абнаві ў нутры маім.<br>
<br>
Не адкінь мяне ад Твайго аблічча і Духа Твайго Сьвятога не адымі ад мяне.<br>
<br>
Вярні мне радасьць Твайго збаўленьня і ўмацуй ува мне дух ахвярнасьці.<br>
<br>
Буду навучаць грэшнікаў шляхом Тваім, і грэшнікі зноў вернуцца да Цябе.<br>
<br>
Вызвалі мяне ад крыві пралітай, Божа, Божа майго збаўленьня, хай язык мой у радасьці славіць Тваю справядлівасьць.<br>
<br>
Адчыні мае вусны, Госпадзе, і вусны мае пачнуць абвяшчаць хвалу Тваю.<br>
<br>
Калі б Ты захацеў ахвяры, я даў бы яе: на цэлапаленьні, аднак, Ты не глядзіш прыхільна.<br>
<br>
Ахвяра Богу – дух скрушлівы: сэрцам пакорным і поўным скрухі Ты, Божа, не пагардзіш.<br>
<br>
Пакажы, Госпадзе, з ласкі Тваёй спагаду Сыёну: хай муры Ерусаліму будуць зноў узьнесеныя.<br>
<br>
Тады глянеш прыхільна на правыя ахвяры, дары і цэлапаленьні, тады ўскладуць цялят на Твой ахвярнік.<br>
<br>
<br>
<strong><font color="#d00505">Псалом 101</font></strong><br>
<br>
Госпадзе, пачуй малітву маю, хай крык мой дойдзе да Цябе.<br>
<br>
Не адвярні твару Твайго ад мяне; у дзень патрэбы пачуй мяне.<br>
<br>
У дзень, калі паклічу Цябе, пачуй мяне хутка.<br>
<br>
Бо дні мае мінаюць, быццам дым; косьці мае гараць як у агні.<br>
<br>
Падобна скошанай траве высахла сэрца маё, і я забываю есьці хлеб мой.<br>
<br>
Ад вялікага стогну косьці мае прысохлі да скуры.<br>
<br>
Я зрабіўся падобны да птушкі пустэльнай, стаў быццам сава на руінах.<br>
<br>
Ня сьплю і стогну, быццам самотная птушка на страсе.<br>
<br>
Увесь дзень ворагі мае зьневажаюць мяне, і тыя, што паўсталі супраць мяне, праклінаюць імем маім.<br>
<br>
Вось я ем попел, быццам хлеб і напой мой мяшаю з сьлязьмі з-за гневу і абурэньня Твайго, бо, узьняўшы мяне, Ты кінуў мяне вобзем.<br>
<br>
Дні мае, быццам цень, доўжацца, і сам я як трава вяну.<br>
<br>
Ты ж, Госпадзе, прабываеш вечна і памяць Твая з пакаленьня ў пакаленьне.<br>
<br>
Устань і зьмілуйся над Сыёнам, бо ўжо час зьмілавацца над ім, бо насьпеў час;<br>
<br>
Бо слугі Твае любяць каменьне ягонае, і жаль ім ягоных руінаў.<br>
<br>
I будуць баяцца ворагі імя Твайго, Госпадзе, і ўсе ўладары – хвалы Тваёй.<br>
<br>
Бо Госпад адбудуе Сыён і зьявіцца ў славе сваёй.<br>
<br>
Ён гляне прыхільна на малітвы пакорных і не адкіне просьбы іх.<br>
<br>
Хай гэта будзе напісана для наступных пакаленьняў, і народ, што мае адрадзіцца, будзе хваліць Госпада.<br>
<br>
Бо Ён глянуў з вышыні сьвятога месца Свайго, з неба на зямлю глянуў,<br>
<br>
Каб пачуць стогн тых, што ў путах, вызваліць сыноў тых, што былі засуджаныя на сьмерць;<br>
<br>
Каб абвясьціць імя Гасподняе і славу Яго ў Ерусаліме, калі зьбяруцца разам народы і валадарствы, каб служыць Госпаду.<br>
<br>
Сіла мая ўжо пакінула мяне: скажы мне, колькі мне яшчэ засталося?<br>
<br>
У палове дзён маіх не забяры мяне, Ты, чые гады трываюць з пакаленьня ў пакаленьне.<br>
<br>
Спачатку Ты, Госпадзе, стварыў зямлю, і неба – твор рук Тваіх;<br>
<br>
Яны прамінуць, а Ты застанешся; быццам вопратка, усё састарэе. Ты згортваеш іх як адзеньне, і яны мяняюцца.<br>
<br>
А Ты ўсё той самы, і гадом Тваім няма канца.<br>
<br>
Сыны слуг Тваіх жыць будуць, і насеньне іх узмоцніцца.<br>
<br>
<br>
<strong><font color="#d00505">Малітва Манасіі, цара Юдэйскага<br>
<br>
Сьвятар:</font></strong> Госпадзе ўсемагутны, Божа айцоў нашых, Абрагама, і Ісаака, і Якуба і праведнага роду іх, Ты стварыў неба і зямлю з усёй іхняй красою, Ты зьвязаў мора словам загаду Твайго, Ты зачыніў бездань і запячатаў яе страшным і слаўным імем Тваім; Цябе ўсё баіцца і дрыжыць перад сілаю Тваёю, бо ніхто не ўстаіць перад веліччу славы Тваёй і нясьцерпным гневам Тваім на грэшнікаў; але дабрыня абяцаньня Твайго бязьмежная і недасьледная. Бо Ты – Госпад усявышні, добры, доўгацярплівы і шматлітасьцівы, які шкадуе аб грахох людзкіх. Ты, Госпадзе, у вялікай дабрыні Тваёй, даў магчымасьць пакаяньня і адпушчэньня для тых, што зграшылі перад Табою, і ў бязьмежнай міласэрнасьці Тваёй устанавіў для грэшнікаў пакаяньне для збаўленьня. Бо Ты, Госпадзе Божа сілаў, не ўстанавіў пакаяньня для Абрагама, і Ісаака, і Якуба, што не зграшылі перад Табою, але ўстанавіў пакаяньне для мяне, грэшнага, бо грахоў маіх больш, як пяску марскога. Памножыліся беззаконьні мае, Госпадзе, памножыліся беззаконьні мае, і я няварты глянуць і бачыць вышыню нябесную дзеля безьлічы правінаў маіх. Я скаваны цяжкімі аковамі жалезнымі, так што не магу падняць галавы маёй, і няма палёгкі для мяне, бо я ўгнявіў Цябе і благое перад Табою ўчыніў, ня споўніў волі Тваёй і не захаваў запаветаў Тваіх. І вось я згінаю калені і ад усяго сэрца прашу ў Цябе міласьці. Зграшыў я, Госпадзе, зграшыў я, і беззаконьні мае я знаю, але прашу і малю Цябе: прабач мне, Госпадзе, і не загубі мяне з беззаконьнямі маімі; ня будзь памятлівы правінаў маіх і ў гневе Тваім ня скінь мяне ў вечную бездань. Бо Ты Бог тых, што каюцца, і на мне яві дабрыню Тваю, і ў вялікай міласэрнасьці Тваёй збаў мяне, нягоднага, каб мне славіць Цябе праз усе дні жыцьця майго. Бо Цябе хваляць усе сілы нябесныя, і слава Твая на век вякоў.<br>
<br>
<strong><font color="#d00505">Людзі:</font></strong> Амін.<br>
<br>
Сьвяты Божа, Сьвяты Моцны, Сьвяты Несьмяротны, зжалься над намі. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Усесьвятая Тройца, зжалься над намі: Госпадзе, ачысьці грахі нашы; Уладару, даруй бясчынствы нашы; Сьвяты, наведай і аздараві немачы нашы дзеля Твайго імя.<br>
<br>
Госпадзе, зьмілуйся. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Ойча наш, каторы ёсьць у небе, сьвяціся імя Тваё, прыйдзі валадарства Тваё, будзь воля Твая як у небе, так і на зямлі. Хлеба нашага штодзённага дай нам сёньня, і адпусьці нам грахі нашы, як і мы адпускаем вінаватым нашым; і ня ўводзь нас у спакусу, але збаў нас ад злога.<br>
<br>
<strong><font color="#d00505">Сьвятар:</font></strong> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<strong><font color="#d00505">Людзі:</font></strong> Амін.<br>
<br>
<br>
<font color="#d00505"><strong>Трапары</strong></font><br>
<br>
Зжалься над намі, Госпадзе, зжалься над намі: ня могучы даць ніякага адказу, мы грэшныя вось гэтую малітву Табе, Уладару нашаму, прыносім: Зжалься над намі.<br>
<br>
<strong>Слава...</strong><br>
<br>
Госпадзе, зжалься над намі, бо на Цябе спадзяемся: ня гневайся на нас вельмі і ня будзь памятлівы нашых бясчынстваў, але глянь міласьціва на нас і выбаў нас ад ворагаў нашых, бо Ты Бог наш і мы, людзі Твае і творы рук Тваіх, імя Тваё клічам.<br>
<br>
<strong>Цяпер...</strong><br>
<br>
Зьмілаваньня дзьверы адчыні нам, блаславёная Багародзіца: хай мы, якія спадзяемся на Цябе, ня згінем, але выбавімся Табою ад бедаў, бо Ты, збаўленьне роду хрысьціянскага.<br>
<br>
<br>
Госпадзе, зьмілуйся. <font color="#d00505"><em>(40 разоў)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Больш годную пашаны за хэрувімаў і без параўнаньня больш слаўную за сэрафімаў, што, захаваўшы дзявоцтва, нарадзіла Бога-Слова, існую Багародзіцу, Цябе мы ўзьвялічваем.<br>
<br>
Імем Гасподнім блаславі, ойча.<br>
<br>
<strong><font color="#d00505">Сьвятар:</font></strong> Малітвамі сьвятых айцоў нашых Госпадзе Ісусе Хрысьце, Божа наш, зьмілуйся над намі.<br>
<br>
<strong><font color="#d00505">Людзі:</font></strong> Амін.<br>
<br>
<br>
<strong><font color="#d00505">Малітва сьвятога Васіля Вялікага <br>
<br>
Сьвятар:</font></strong> Уладару Божа Ойча ўсемагутны, Госпадзе Сыне Адзінародны, і Сьвяты Духу, адзінае боства, адзіная сіла, зьмілуйся нада мною грэшным і ў ведамы Табе спосаб збаў мяне, недастойнага слугу Твайго, бо Ты блаславёны на вякі вякоў.<br>
<br>
<strong><font color="#d00505">Людзі:</font></strong> Амін.<br>
<br>
<br>
<font color="#d00505"><em>ЧАСТКА ТРЭЦЯЯ</em><br>
<br>
<strong>Услаўленьне Бога за Ягоную міласэрнасьць і спагаду</strong></font><br>
<br>
Прыйдзіце, паклонімся Ўладару нашаму Богу.<br>
<br>
Прыйдзіце, паклонімся і прыпадзем да Хрыста, Уладара нашага і Бога.<br>
<br>
Прыйдзіце, паклонімся і прыпадзем да самога Хрыста, Уладара і Бога нашага.<br>
<br>
<br>
<strong><font color="#d00505">Псалом 69</font></strong><br>
<br>
Божа, ратуй мяне; Божа, прыйдзі хутчэй на дапамогу мне.<br>
<br>
Хай будуць пасаромленыя і хай чырванеюць тыя, што робяць засаду на маё жыцьцё;<br>
<br>
Хай адступяць з сорамам тыя, што цешацца з майго няшчасьця;<br>
<br>
Хай адступяць пакрытыя ганьбаю тыя, што кажуць: «Ага, так яму трэба!»<br>
<br>
Хай радуюцца і цешацца ў Табе ўсе, што Цябе шукаюць,<br>
<br>
I кажуць заўсёды: «Хай уславіцца Госпад!» – тыя, што жадаюць Тваёй дапамогі.<br>
<br>
Я ж бедны і няшчасны: Божа, прыйдзі да мяне з дапамогаю.<br>
<br>
Ты – мая помач і мой вызваліцель: Госпадзе, не пазьніся!<br>
<br>
<br>
<strong><font color="#d00505">Псалом 142</font></strong><br>
<br>
Пачуй, Госпадзе, малітву маю, у вернасьці Тваёй прыхілі вуха Тваё да маленьня майго, выслухай мяне ў Тваёй справядлівасьці.<br>
<br>
I не судзіся са слугой Тваім, бо ніхто з жывых не апраўдаецца перад Табою.<br>
<br>
Бо вораг перасьледуе душу маю, жыцьцё маё топча ў зямлю, у цемры патапіў мяне, быццам памёрлага.<br>
<br>
Дух мой млее ўва мне, і сэрца маё поўнае жаху.<br>
<br>
Успамінаю даўнія дні, разважаю над усімі ўчынкамі Тваімі, і над творамі рук Тваіх задумваюся.<br>
<br>
Да Цябе працягваю рукі мае: душа мая, быццам высахлая зямля, прагне Цябе.<br>
<br>
Выслухай мяне хутчэй, Госпадзе, бо дух мой зьнемагае. Не хавай твару Твайго ад мяне, каб мне не стацца падобным да тых, што зыходзяць у магілу.<br>
<br>
Дай мне хутка адчуць ласку Тваю, бо на Цябе спадзяюся. Пакажы мне шлях, па якім мне трэба ісьці, бо да Цябе ўзношу душу маю.<br>
<br>
Збаў мяне, Госпадзе, ад ворагаў маіх – бо да Цябе прыбягаю.<br>
<br>
Навучы мяне чыніць волю Тваю, бо Ты Бог мой. Хай добры дух Твой вядзе мяне па правым шляху.<br>
<br>
Дзеля імя Твайго, Госпадзе, захавай жыцьцё маё; у дабраце Тваёй выведзі з бяды душу маю.<br>
<br>
У гневе Тваім зьнішчы ворагаў маіх і загубі ўсіх, што перасьледуюць душу маю, бо я слуга Твой.<br>
<br>
Выслухай мяне, Госпадзе, у Тваёй справядлівасьці і не судзіся са слугою Тваім.<br>
<br>
Выслухай мяне, Госпадзе, у Тваёй справядлівасьці і не судзіся са слугою Тваім.<br>
<br>
Хай добры дух Твой вядзе мяне па правым шляху.<br>
<br>
<br>
<strong>Слава ... цяпер ...</strong><br>
<br>
Алілуя, алілуя, алілуя. Слава Табе, Божа. <font color="#d00505"><em>(Тройчы)</em><br>
<br>
<br>
<strong>Вялікае ўслаўленьне</strong></font><br>
<br>
Слава на вышынях Богу і на зямлі супакой, добрая воля сярод людзей.<br>
<br>
Хвалім Цябе, бласлаўляем Цябе, кланяемся Табе, у песьнях славім Цябе, дзякуем Табе дзеля вялікай славы Тваёй.<br>
<br>
Госпадзе, Уладару Нябесны, Божа Ойча ўсемагутны; Госпадзе Сыне адзінародны, Ісусе Хрысьце, і Сьвяты Духу.<br>
<br>
Госпадзе Божа, Ягнё Божае, Сыне Айца, што ўзяў на сябе грахі сьвету, зьмілуйся над намі;<br>
<br>
Ты, што ўзяў на сябе грахі сьвету, прымі малітву нашу; што сядзіш па правай руцэ Айца, зьмілуйся над намі. <br>
<br>
Бо толькі Ты адзін сьвяты, Ты адзін Госпад Ісус Хрыстос на славу Бога Айца. Амін.<br>
<br>
Буду штоночы бласлаўляць Цябе, і хваліць імя Тваё давеку і на век вякоў.<br>
<br>
Госпадзе, Ты быў нам прыстанішчам з роду ў род. Я сказаў: Госпадзе, зьмілуйся нада мною, ацалі душу маю, бо я перад Табою зграшыў.<br>
<br>
Госпадзе, да Цябе прыходжу, навучы мяне чыніць волю Тваю, бо Ты Бог мой: <br>
<br>
у Цябе крыніца жыцьця, і ў зьзяньні Тваім убачым сьвятло.<br>
<br>
Міласэрнасьць Твая хай будзе заўжды з тымі, што пазналі Цябе.<br>
<br>
Дай, Госпадзе, у гэтую ноч захавацца нам без граху.<br>
<br>
Блаславёны Ты, Госпадзе, Божа айцоў нашых, і імя Тваё ўсяхвальнае і праслаўленае давеку. Амін.<br>
<br>
Хай міласэрнасьць Твая, Госпадзе, спачыне на нас, бо мы ўсклалі надзею на Цябе.<br>
<br>
Блаславёны Ты, Госпадзе, навучы мяне Тваіх запаветаў.<br>
<br>
Блаславёны Ты, Уладару, дай мне зразумець Твае запаветы.<br>
<br>
Блаславёны Ты, Сьвяты, прасьвятлі мяне запаветамі Тваімі.<br>
<br>
Госпадзе, міласэрнасьць Твая давеку – не пагардзі творамі рук Тваіх.<br>
<br>
Табе належыцца хвала, Табе належыцца песьня,<br>
<br>
Табе слава належыцца, Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
<br>
<strong><em><font color="#d00505">На ўсяночным стаяньні</font></em></strong><em><font color="#d00505"> на гэтым месцы бывае ліцьця і блаславеньне хлябоў, пасьля чаго пачынаецца ранішняя служба. Далейшая частка павячэрніцы прапускаецца.</font></em><br>
<br>
<font color="#d00505"><strong>Канон</strong></font><br>
<br>
<br>
<em><font color="#d00505">ЧАСТКА ЧАЦЬВЁРТАЯ</font></em><br>
<br>
<strong><font color="#d00505">Малітвы перад начным адпачынкам</font></strong><br>
<br>
<font color="#d00505"><strong>Людзі:</strong></font> Сьвяты Божа, Сьвяты Моцны, Сьвяты Несьмяротны, зжалься над намі. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Усесьвятая Тройца, зжалься над намі: Госпадзе, ачысьці грахі нашы; Уладару, даруй бясчынствы нашы; Сьвяты, наведай і аздараві немачы нашы дзеля Твайго імя.<br>
<br>
Госпадзе, зьмілуйся. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Ойча наш, каторы ёсьць у небе, сьвяціся імя Тваё, прыйдзі валадарства Тваё, будзь воля Твая як у небе, так і на зямлі. Хлеба нашага штодзённага дай нам сёньня, і адпусьці нам грахі нашы, як і мы адпускаем вінаватым нашым; і ня ўводзь нас у спакусу, але збаў нас ад злога.<br>
<br>
<strong><font color="#d00505">Сьвятар:</font></strong> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<strong><font color="#d00505">Людзі:</font></strong> Амін.<br>
<br>
<br>
<font color="#d00505"><strong>Госпадзе сілаў</strong><br>
<br>
<em>(Тон 6)</em></font> <strong>Госпадзе сілаў, будзь з намі,* іншага памочніка ў патрэбе апроч Цябе ня маем:* Госпадзе сілаў, зьмілуйся над намі.<br>
<br>
<font color="#d00505">Чытальнік:</font></strong> <em><font color="#d00505">(Псалом 150).</font></em> Хваліце Госпада ў сьвятых Яго; хваліце Яго ў велічы непахіснай сілы Яго.<br>
<br>
<font color="#d00505"><strong>Людзі:</strong></font> Госпадзе сілаў, будзь з намі,* іншага памочніка ў патрэбе апроч Цябе ня маем:* Госпадзе сілаў, зьмілуйся над намі. <font color="#d00505"><em>(Так пасьля наступных вершаў псалму)</em><br>
<br>
<strong>Чытальнік:</strong></font> Хваліце Яго за магутныя ўчынкі Яго, хваліце Яго ў бязьмежнай велічы Яго.<br>
<br>
Хваліце Яго граньнем рогу, хваліце Яго на ліры і гусьлях.<br>
<br>
Хваліце Яго звонам бубнаў і карагодамі, хваліце Яго на струнах і жалейках.<br>
<br>
Хваліце Яго на цымбалах мілагучных, хваліце Яго на цымбалах галасістых. Усё, што жыве, хай хваліць Госпада.<br>
<br>
Хваліце Госпада ў сьвятых Яго; хваліце Яго ў велічы непахіснай сілы Яго.<br>
<br>
<font color="#d00505"><strong>Людзі:</strong></font> Госпадзе сілаў, будзь з намі, іншага памочніка ў патрэбе апроч Цябе ня маем: Госпадзе сілаў, зьмілуйся над намі.<br>
<br>
<strong>Слава...</strong><br>
<br>
Госпадзе, каб не сьвятыя Твае, што моляцца за нас, і каб не дабрыня Твая, што мілуе нас, то як наважыліся бы мы славіць Цябе, Збавіцелю, якога няспынна славяць анёлы. Сэрцазнаўча, зьмілуйся над душамі нашымі.<br>
<br>
<strong>Цяпер...</strong><br>
<br>
Як шмат правінаў маіх, Багародзіца! Да Цябе прыбягаю, Чыстая, просячы збаўленьня. Глянь на зьнясіленую душу маю, і малі Сына Твайго і Бога нашага, каб прабачыў мне ўсё, што я зрабіў благога, адзіная Блаславёная.<br>
<br>
Усесьвятая Багародзіца, у жыцьці маім не пакідай мяне чалавечаму заступніцтву, але сама заступіся за мяне і зьмілуйся нада мною.<br>
<br>
Усю надзею ўскладаю на Цябе, Маці Божая, захавай мяне пад покрывам Тваім.<br>
<br>
<br>
Госпадзе, зьмілуйся. <font color="#d00505"><em>(40 разоў)</em><br>
<br>
<strong>Сьвятар:</strong></font> Доўгацярплівы, шматміласэрны, і ўсеспагадлівы Хрысьце Божа, што ўвесь час і ў кожную хвіліну, на небе і на зямлі прымаеш хвалу і пакланеньне, любіш праведнікаў і мілуеш грэшнікаў, і клічаш усіх да збаўленьня абяцаньнем дабротаў, якія чакаюць нас: прымі, Госпадзе, і ў гэтую хвіліну нашыя малітвы, і накіруй жыцьцё наша да запаветаў Тваіх; душы нашыя асьвяці, целы ачысьці, думкі выправі, дай ясны розум; выбаў нас ад усякага суму, жалю і злосьці; ахіні нас сваімі анёламі, каб мы, пад іхняй аховаю і кіраўніцтвам, маглі дасягнуць еднасьці веры і пазнаньня недаступнае Твае славы, бо Ты блаславёны на вякі вякоў. <br>
<br>
<font color="#d00505"><strong>Людзі:</strong></font> Амін.<br>
<br>
Госпадзе, зьмілуйся. <font color="#d00505"><em>(Тройчы)</em></font><br>
<br>
<strong>Слава... цяпер...</strong><br>
<br>
Больш годную пашаны за хэрувімаў і без параўнаньня больш слаўную за сэрафімаў, што, захаваўшы дзявоцтва, нарадзіла Бога-Слова, існую Багародзіцу, Цябе мы ўзьвялічваем.<br>
<br>
Імем Гасподнім блаславі, ойча.<br>
<br>
<strong><font color="#d00505">Сьвятар:</font></strong> Малітвамі сьвятых айцоў нашых, Госпадзе Ісусе Хрысьце, Божа наш, зьмілуйся над намі.<br>
<br>
<strong><font color="#d00505">Людзі:</font></strong> Амін.<br>
<br>
<br>
<font color="#d00505"><strong>Малітва Ахрэма Сірыйца</strong></font><br>
<br>
<strong><font color="#d00505">Сьвятар:</font></strong> Госпадзе і Ўладару жыцьця майго, духа ленасьці, нуды, уладалюбства і марнаслоўя ня дай мне. <em><font color="#d00505">(Усе робяць зямны паклон)</font></em><br>
<br>
Духа чысьціні, пакоры, цярплівасьці і любові дай мне, слузе Твайму. <em><font color="#d00505">(Зямны паклон)</font></em><br>
<br>
Так, Госпадзе Ўладару! Дай мне бачыць мае правіны і не асуджаць брата майго, бо Ты блаславёны на вякі вякоў. Амін. <em><font color="#d00505">(Зямны паклон)</font></em><br>
<br>
<strong><font color="#d00505">Людзі:</font></strong> Госпадзе, ачысьці мяне грэшнага і зьмілуйся нада мною. <em><font color="#d00505">(12 разоў, з малымі паклонамі)</font></em><br>
<br>
Госпадзе і Ўладару жыцьця майго, духа ленасьці, нуды, уладалюбства і марнаслоўя ня дай мне.* Духа чысьціні, пакоры, цярплівасьці і любові дай мне, слузе Твайму.* Так, Госпадзе Ўладару! Дай мне бачыць мае правіны і не асуджаць брата майго, бо Ты блаславёны на вякі вякоў. Амін. <em><font color="#d00505">(Зямны паклон)</font></em><br>
<br>
<br>
Сьвяты Божа, Сьвяты Моцны, Сьвяты Несьмяротны, зжалься над намі. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Усесьвятая Тройца, зжалься над намі: Госпадзе, ачысьці грахі нашы; Уладару, даруй бясчынствы нашы; Сьвяты, наведай і аздараві немачы нашы дзеля Твайго імя.<br>
<br>
Госпадзе, зьмілуйся. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Ойча наш, каторы ёсьць у небе, сьвяціся імя Тваё, прыйдзі валадарства Тваё, будзь воля Твая як у небе, так і на зямлі. Хлеба нашага штодзённага дай нам сёньня, і адпусьці нам грахі нашы, як і мы адпускаем вінаватым нашым; і ня ўводзь нас у спакусу, але збаў нас ад злога.<br>
<br>
<font color="#d00505"><strong>Сьвятар:</strong></font> Бо Тваё валадарства, і сіла, і слава Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Людзі:</strong></font> Амін.<br>
<br>
Госпадзе, зьмілуйся. <font color="#d00505"><em>(12 разоў)</em></font><br>
<br>
<br>
<strong><font color="#d00505">Малітва да Сьвятой Багародзіцы</font></strong><br>
<br>
Бязгрэшная, беззаганная, нятленная, усячыстая Дзева, Боганявеста Ўладарка! Тваімі ўсяслаўнымі радзінамі Ты зьяднала Бога-Слова з людзьмі і злучыла нашую заняпалую прыроду з нябеснаю. Ты адзіная надзея зьнявераных, памочніца ў напасьцях, хуткая заступніца тых, што прыбягаюць да Цябе, і ўсіх хрысьціянаў прыстанішча. Не пагардзі мною грэшным, што дрэннымі думкамі, словамі і ўчынкамі зрабіў сябе цалкам нягодным, і стаўся нявольнікам пажаданьняў, нядбайнасьці і ленасьці. Але, як Маці чалавекалюбнага Бога, зьмілуйся чалавекалюбна нада мною грэшным і блудным, і прымі маё маленьне, якое прыношу Табе маімі апаганенымі вуснамі. 3 матчынай сьмеласьцю малі Сына Твайго і нашага Ўладара і Госпада, каб Ён, не зважаючы на безьліч маіх правінаў, адкрыў мне чалавекалюбную глыбіню сваёй дабрыні, навярнуў да пакаяньня і ўчыніў мяне ахвотным выканаўцам сваіх прыказаньняў. Як спагадлівая, міласэрная і чалавекалюбная, будзь мне надзейнай заступніцай, у цяперашнім жыцьці разьвядзі непрыяцеляў маіх і накіруй на шлях збаўленьня; а ў час адыходу майго будзь ахоўніцай лютай душы маёй і адгані далёка ад яе змрочныя прынады хітрых ворагаў. У страшны ж дзень праведнага суду вызвалі мяне ад вечнай мукі і ўчыні спадкаемцам невыказнай славы Сына Твайго і Бога нашага. Дай мне асягнуць яе з Тваёй дапамогаю, Уладарка мая, усесьвятая Багародзіца, ласкаю і чалавекалюбствам адзінароднага Твайго Сына, Госпада Бога і Збаўцы нашага Ісуса Хрыста, якому належыцца ўсякая слава, пашана і пакланеньне, разам з адвечным Яго Айцом і з усесьвятым, добрым і жыцьцядайным Яго Духам, цяпер і заўсёды, і на вякі вякоў.<br>
<br>
<font color="#d00505"><strong>Людзі:</strong></font> Амін.<br>
<br>
<br>
<font color="#d00505"><strong>Малітва да Сьвятой Тройцы<br>
<br>
Сьвятар:</strong></font> Дай, Уладару, нам, што рыхтуемся да сну, супакой цела і душы; і захавай нас ад змрочнага сну грахоўнага і ад усякае цёмнае начное асалоды. Суцішы полымя нашых пажаданьняў і згасі распаленыя стрэлы хітрага ворага, накіраваныя падступна на нас: спыні дрэнныя памкненьні нашага цела, і усьпі ўсякую зямную і цялесную думку. I дай нам, Божа, розум бадзёры, сьветлыя думкі, сэрца чыстае, сон лёгкі, недаступны для ўсякіх д’ябальскіх мараў. Узьнімі нас у час малітвы непахіснымі ў Тваіх запаветах і з цьвёрдай памяцьцю пра Твае суды. Дай нам усяночнае ўсхваленьне, каб нам пяяць, бласлаўляць і славіць велічнае і пачэснае імя Тваё, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Людзі:</strong></font> Амін.<br>
<br>
Усяслаўная заўсёды Дзева, Маці Хрыста Бога, занясі нашу малітву да Сына Твайго і Бога нашага, каб Ён збавіў душы нашыя.<br>
<br>
Надзея мая – Айцец, прыстанішча маё – Сын, ахова мая – Дух Сьвяты: Тройца сьвятая, слава Табе.<br>
<br>
<br>
<strong><font color="#d00505">Сьвятар:</font></strong> Слава Табе, Хрысьце Божа, надзея наша, слава Табе.<br>
<br>
<strong><font color="#d00505">Людзі:</font></strong> Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Госпадзе, зьмілуйся; Госпадзе, зьмілуйся; Госпадзе, зьмілуйся. Ойча блаславі.<br>
<br>
<strong><font color="#d00505">Сьвятар:</font></strong> Уладару міласэрны, Госпадзе Ісусе Хрысьце Божа наш, малітвамі ўсячыстае Ўладаркі нашае Багародзіцы і заўсёды Дзевы Марыі; сілаю пачэснага і жыватворчага Крыжа; заступніцтвам сьвятых нябесных сілаў анельскіх; малітвамі сьвятога, слаўнага прарока, прадвесьніка і хрысьціцеля Яна; сьвятых, слаўных і годных пахвалы апосталаў Пятра і Паўла і ўсіх сьвятых апосталаў; між сьвятымі айцоў нашых, сусьветных вялікіх настаўнікаў і сьвятаначальнікаў Васіля Вялікага, Рыгора Багаслова і Яна Залатавуснага; між сьвятымі айца нашага Міколы цудатворца, архібіскупа Мірлікійскага; сьвятых слаўных і роўных апосталам настаўнікаў славянскіх Кірылы і Мятода; між сьвятымі айца нашага Кірылы, біскупа Тураўскага; сьвятое маці нашае Еўфрасіньні Полацкае, асьветніцы Беларусі і ўсіх сьвятых заступнікаў беларускага народу; сьвятога <em>(сьвятой, сьвятых)</em>... <font color="#d00505"><em>(імя, якога ёсьць храм, і сьвятога дня)</em></font>; сьвятых і праведных богаайцоў Якіма і Ганны і ўсіх сьвятых: зрабі прыемнай Табе малітву нашую, дай нам адпушчэньне правінаў нашых, пакрый нас покрывам крылаў Тваіх, адгані ад нас усякага ворага і супраціўніка, зрабі спакойным наша жыцьцё і зьмілуйся над намі і над усім сьветам Тваім, бо Ты добры і Чалавекалюбец.<br>
<br>
<strong><font color="#d00505">Людзі:</font></strong> Амін.<br>
<br>
<br>
<strong><font color="#d00505">Прабачэньне<br>
<br>
Сьвятар</font></strong> <font color="#d00505"><em>(робіць паклон перад людзьмі і кажа):</em></font> Блаславіце, айцы сьвятыя і браты, і прабачце мне, грэшнаму, усё, чым я зграшыў сёньня і праз усё маё жыцьцё словам, учынкам і думкаю і ўсімі маімі пачуцьцямі.<br>
<br>
<strong><font color="#d00505">Людзі:</font></strong> Хай Бог прабачыць табе і зьмілуецца над табою, ойча сьвяты.<br>
<br>
<em><font color="#d00505">(Робяць паклон перад сьвятаром і кажуць):</font></em> Блаславі мяне ойча сьвяты, і прабач мне ўсе мае грахі, якія я зрабіў <em>(зрабіла)</em> словам, учынкам і думкаю, і ўсімі маімі пачуцьцямі.<br>
<br>
<strong><font color="#d00505">Сьвятар:</font></strong> Хай Бог у міласэрнасьці сваёй прабачыць усім нам і зьмілуецца над намі.<br>
<br>
<em><font color="#d00505">Пачынае літанію:</font></em><br>
<br>
Памолімся за Сьвятога Айца нашага ... <em><font color="#d00505">(імя)</font></em>, і ўсіх братоў і сёстраў нашых у Хрысьце.<br>
<br>
<strong><font color="#d00505">Людзі:</font></strong> Госпадзе, зьмілуйся. <font color="#d00505"><em>(Так пасьля наступных просьбаў)</em><br>
<br>
<strong>Сьвятар:</strong></font> За ўрад, належныя ўлады і ўсіх, што сьцерагуць цэласьці і спакою гэтае краіны.<br>
<br>
– За Богам сьцеражоны Беларускі народ, вызваленьне і збаўленьне яго.<br>
<br>
– За тых, што ненавідзяць і любяць нас.<br>
<br>
– За тых, што спагадаюць і служаць нам.<br>
<br>
– За тых, што загадалі нам, нягодным, маліцца за іх.<br>
<br>
– За вызваленьне зьняволеных.<br>
<br>
– За адсутных айцоў і братоў нашых.<br>
<br>
– За тых, што падарожнічаюць па моры, зямлі і ў паветры.<br>
<br>
– За нядужых і хворых.<br>
<br>
– Памолімся і за багаты ўраджай пладоў зямных.<br>
<br>
– І за ўсякую душу прававерных хрысьціянаў.<br>
<br>
– Успомнім нашых сьвятаначальнікаў, заснавальнікаў і дабрачынцаў гэтай царквы.<br>
<br>
– Бацькоў нашых і ўсіх айцоў, братоў і сёстраў нашых, што раней адышлі ў надзеі ўваскрасеньня і жыцьця вечнага, якія тут і на кожным іншым месцы спачываюць.<br>
<br>
Скажам і за іх:<br>
<br>
<font color="#d00505"><strong>Людзі:</strong></font> Госпадзе, зьмілуйся; Госпадзё, зьмілуйся; Госпадзе, зьмілуйся.<br>
<br>
<font color="#d00505"><strong>Сьвятар:</strong></font> Малітвамі сьвятых айцоў нашых, Госпадзе Ісусе Хрысьце, Божа наш, зьмілуйся над намі.<br>
<br>
<font color="#d00505"><strong>Людзі:</strong></font> Амін.<br>
<br>
Тым, што ненавідзяць і крыўдзяць нас, прабач, Госпадзе. Дабрачынцам зрабі дабро. Братом і сваяком нашым дай спаўненьне просьбаў для іхняга дабра вечнага. Глянь ласкава на хворых і дай ім ацаленьне. Будзь з падарожнікамі па моры, зямлі і ў паветры. Тым, што служаць нам і мілуюць нас, дай адпушчэньне грахоў. У вялікай міласэрнасьці Тваёй зьмілуйся над тымі, што прасілі нас, нягодных, маліцца за іх. Успомні, Госпадзе, айцоў і братоў нашых, што раней заснулі, і дай ім супакой, дзе зьзяе сьвятло твару Твайго. Успомні, Госпадзе, братоў нашых зьняволеных і вызвалі іх ад усякае небясьпекі. Успомні, Госпадзе, тых, што прыносяць дары і чыняць дабро ў сьвятых Тваіх цэрквах, і дай ім усё патрэбнае для збаўленьня і жыцьця вечнага. Успомні, Госпадзе, і нас, пакорных, грэшных, і нягодных слугаў Тваіх, прасьвятлі наш розум сьвятлом Тваім і накіруй нас на шлях запаветаў Тваіх, малітвамі Ўсячыстае Ўладаркі нашае Багародзіцы і Заўсёды Дзевы Марыі і ўсіх сьвятых; бо Ты блаславёны на вякі вякоў. Амін.