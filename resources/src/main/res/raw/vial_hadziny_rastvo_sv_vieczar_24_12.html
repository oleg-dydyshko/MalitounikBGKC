<!DOCTYPE HTML><font color="#d00505"><strong>24 сьнежня - Чаканьне (Сьвяты вечар) Нараджэньня Госпада нашага Ісуса Хрыста і сьв. мучаніцы Яўгеніі<br>
<br>
ВЯЛІКІЯ ГАДЗІНЫ</strong></font><br>
<br>
[3]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[6]&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[9]<br>
<br>
<em><font color="#d00505">Увага: Калі сьвята Нараджэньня Госпада нашага Ісуса Хрыста выпадае ў <strong>нядзелю</strong> або <strong>панядзелак</strong>, Вялікія гадзіны чытаюцца ў папярэднюю <strong>пятніцу</strong>.</font></em><br>
<br>
<font color="#d00505"><strong>Першая гадзіна<br>
<br>
Сьвятар:</strong></font> Блаславёны Бог наш спрадвеку, цяпер і заўсёды, і на вякі вякоў.<br>
<br>
<strong><font color="#d00505">Чытальнік:</font></strong> Амін. Слава Табе, Божа наш, слава Табе.<br>
<br>
Уладару нябесны, Суцяшальніку, Духу праўды, Ты ўсюды прысутны і ўсё напаўняеш, Скарбніца дабра і жыцьця Падаўча, прыйдзі і пасяліся ў нас, і ачысьці нас ад усяго благога, і збаў, Добры, душы нашы.<br>
<br>
Сьвяты Божа, Сьвяты Моцны, Сьвяты Несьмяротны, зжалься над намі. (Тройчы)<br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Усесьвятая Тройца, зжалься над намі: Госпадзе, ачысьці грахі нашы; Уладару, даруй бясчынствы нашы; Сьвяты, наведай і аздараві немачы нашы дзеля Твайго імя.<br>
<br>
Госпадзе, зьмілуйся. <font color="#d00505"><em>(Тройчы)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Ойча наш, каторы ёсьць у небе, сьвяціся імя Тваё, прыйдзі валадарства Тваё, будзь воля Твая як у небе, так і на зямлі. Хлеба нашага штодзённага дай нам сёньня, і адпусьці нам грахі нашы, як і мы адпускаем вінаватым нашым; і ня ўводзь нас у спакусу, але збаў нас ад злога.<br>
<br>
<font color="#d00505"><strong>Сьвятар:</strong></font> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Чытальнік:</strong></font> Амін.<br>
<br>
Госпадзе, зьмілуйся. <em><font color="#d00505">(12 разоў)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Прыйдзіце, паклонімся Ўладару нашаму Богу.<br>
<br>
Прыйдзіце, паклонімся і прыпадзем да Хрыста, Уладара нашага і Бога.<br>
<br>
Прыйдзіце, паклонімся і прыпадзем да самога Хрыста, Уладара і Бога нашага.<br>
<br>
<br>
<strong>Псалом 5</strong><br>
<br>
Пачуй, Госпадзе, словы мае, да ўздыханьняў маіх прыслухайся.<br>
<br>
Будзь уважлівы да малітвы маёй, Уладару мой і Божа мой!<br>
<br>
Бо да Цябе, Госпадзе, малюся: раніцай голас мой пачуй, раніцай буду маліцца Табе і чакаць.<br>
<br>
Бо Ты Бог не такі, што любіць беззаконьне: крывадушнікам няма месца ў Цябе.<br>
<br>
Нязбожныя не ўстаяць перад Табою, Ты ненавідзіш усіх, што робяць беззаконьне;<br>
<br>
Губіш усіх, што кажуць няпраўду. Госпаду агідныя крыважэрныя і няшчырыя.<br>
<br>
Я ж, дзякуючы вялікай ласцы Тваёй, увайду ў дом Твой, пакланюся сьвятыні Тваёй у страху перад Табою.<br>
<br>
Госпадзе, у справядлівасьці Тваёй будзь мне правадыром сярод ворагаў маіх, зрабі роўным шлях перада мною.<br>
<br>
Бо ў вуснах іх няма шчырасьці, сэрцы іх пустыя, горлы іх – магілы адчыненыя, языкі іх лісьлівыя.<br>
<br>
Судзі іх, Божа, хай абернуцца ў нішто намеры іх, дзеля безьлічы бясчынстваў іх адкінь іх, бо яны збунтаваліся супраць Цябе.<br>
<br>
Хай узрадуюцца ўсе, што спадзяюцца на Цябе, хай цешацца давеку.<br>
<br>
Ахоўвай іх: хай цешацца з Табою тыя, што любяць імя Тваё.<br>
<br>
Бо Ты, Госпадзе, бласлаўляеш праведніка: быццам шчытом, пакрываеш яго.<br>
<br>
<strong>Псалом 44</strong><br>
<br>
З сэрца майго б'юць крыніцай прыгожыя словы: песьню маю пяю Ўладару; Язык мой – пяро пісца.<br>
<br>
Ты найпрыгажэйшы выглядам сярод сыноў людзкіх, ласка точыцца з вуснаў тваіх; дзеля гэтага паблаславіў цябе Бог на векі.<br>
<br>
Прывяжы меч твой да боку твайго, Сільны, – гордасьць тваю і красу!<br>
<br>
Сядзь на калясьніцу ва ўсёй красе тваёй і ідзі ўперад дзеля праўды, лагоднасьці і справядлівасьці, і хай правая рука твая праславіцца вялікімі справамі.<br>
<br>
Стрэлы твае вострыя, народы пакараюцца табе, і млее сэрца ворагаў Уладара.<br>
<br>
Пасад твой, Божа, на век вякоў; скіпетр валадарства твайго – скіпетр праведнасьці;<br>
<br>
Ты любіш справядлівасьць і ненавідзіш беззаконьне: дзеля гэтага Бог, Бог твой, памазаў цябе алеем радасьці над усімі таварышамі тваімі.<br>
<br>
Вопратка твая пахне мірам, касіяй і алоем; у харомах з косьці слановай цешаць цябе гукі радасныя;<br>
<br>
Дочкі царскія – насустрач табе, каралева стаіць па правай руцэ тваёй, упрыгожаная ў золата афірскае.<br>
<br>
Слухай, дачка, глянь і прыхілі вуха тваё, і забудзь народ твой, і дом бацькі твайго.<br>
<br>
І ўладар будзе прагнуць красы тваёй: ён – твой госпад, і яму служы.<br>
<br>
Вось дачка Тыру прыходзіць з дарамі; вяльможы людзкія будуць шукаць ласкі ў цябе.<br>
<br>
Дачка каралеўская ўваходзіць ва ўсёй красе сваёй, апранутая ў залататканую вопратку.<br>
<br>
У шматкаляровым вышываным адзеньні прыводзяць яе да Ўладара; усьлед за ёю ідуць дзевы, дружкі яе праводзяць яе.<br>
<br>
Сярод радасьці і вясельля ўводзяць іх, і яны ўваходзяць у царскі хорам.<br>
<br>
Замест бацькоў тваіх, будуць табе сыны твае: паставіш іх князямі па ўсёй зямлі.<br>
<br>
Імя тваё зраблю памятным з пакаленьня ў пакаленьне; і на век вякоў будуць славіць цябе ўсе народы.<br>
<br>
<strong>Псалом 45</strong><br>
<br>
Бог – мой прытулак і сіла: у цяжкасьцях Ён паказаў сябе магутным памочнікам.<br>
<br>
Таму не збаімся, нават калі б зямля правалілася, і горы ўпалі ў сярэдзіну мора.<br>
<br>
Хай воды марскія бушуюць і кіпяць, Хай горы хістаюца пад іхнім напорам: Госпад сіл з намі, Бог Якуба – абарона наша.<br>
<br>
Плынь ракі нясе весялосьць у горад Божы – сьвятое жыльлё Ўсявышняга.<br>
<br>
Бог сярод яго – дык не пахісьнецца, Бог перад сьвітаньнем дапаможа яму.<br>
<br>
Захваляваліся народы, узбурыліся царствы, Госпад загрымеў громам, зямля задрыжэла.<br>
<br>
Госпад сіл з намі, Бог Якуба – наша абарона.<br>
<br>
Прыйдзіце, гляньце на ўчынкі Гасподнія, дзівосныя ўчынкі, што зрабіў на зямлі.<br>
<br>
Ён прыпыняе войны па ўсёй зямлі, нішчыць лукі, ломіць коп'і, шчыты агнём паліць.<br>
<br>
"Спыніцеся і пазнайце, што Я – Бог, вышэйшы за ўсе народы, вышэйшы за зямлю".<br>
<br>
Госпад сіл з намі, Бог Якуба – наша абарона.<br>
<br>
<strong>Слава... цяпер...</strong><br>
<br>
Алілуя, алілуя, алілуя, слава Табе, Божа. <font color="#d00505"><em>(Тройчы)</em></font><br>
<br>
Госпадзе, зьмілуйся. <em><font color="#d00505">(Тройчы)</font></em><br>
<br>
<strong>Слава...<br>
<br>
<font color="#d00505">Трапар</font></strong> <em><font color="#d00505">(тон 4).</font></em> Марыя, маючы ва ўлоньні сваім бяз семя Зачатага, пайшла разам з Язэпам на перапіс у Бэтлеем, бо была з дому Давідавага. Надышоў час радзіць Ёй, і нідзе не знайшлося месца для Яе. І вось пячора сталася сьветлым хорамам Каралевы. Хрыстос родзіцца, каб раней упалы вобраз узьняць.<br>
<br>
<strong>Цяпер...</strong><br>
<br>
<font color="#d00505"><em>Багародзічны.</em></font> Як нам назваць Цябе, Поўная ласкі: небам, бо з Цябе зазьзяла Сонца Справядлівасьці? Раем, бо Ты вырасьціла Кветку нятленнасьці? Дзеваю, бо Ты засталася непарушнаю? Чыстаю Маці, бо Ты мела ў абдымках Тваіх Сына, Бога ўсіх? Малі Яго за збаўленьне душ нашых.<br>
<br>
<font color="#d00505"><em>(Тон 8).</em></font> Бэтлееме, рыхтуйся, прыгатуйцеся, ясьлі; прымай, пячора: вось Праўда прыходзіць. Цень мінае, і Бог ад Дзевы людзям яўляецца, апрануўшыся ў нас і абагавіўшы цела. Таму і Адам абнаўляецца і разам з Эваю ўсклікае: "Ласка на зямлі зьявілася на збаўленьне роду людзкому!". <font color="#d00505"><em>(Двойчы)<br>
<br>
Верш.</em></font> Бог ідзе з поўдня, Сьвяты з гары, пакрытай цяністым гаем.<br>
<br>
<em><font color="#d00505">(Тон 3).</font></em> Ужо блізка спаўненьне прароцкага прадказаньня, што кажа: "І ты, Бэтлеем, зямля Юды, што рыхтуеш пячору, нічым ня меншы сярод уладароў: з цябе прыйдзе для мяне Ўладар народаў, Хрыстос Бог наш, народжаны ад Дзевы, і, як Пастыр, Ён будзе пасьвіць людзей сваіх, новы Ізраіль". Дык уславім Яго!<br>
<br>
<font color="#d00505"><em>Верш.</em></font> Госпадзе, я пачуў голас Твой і спалохаўся; зразумеў учынкі Твае і жахнуўся.<br>
<br>
<em><font color="#d00505">Тое самае.</font></em><br>
<br>
<strong>Слава...</strong><br>
<br>
<font color="#d00505"><em>(Тон 8).</em></font> Язэп кажа Дзеве: "Што гэта я бачу, што здарылася з Табою, Марыя? Не разумею і дзіўлюся, і жахаюся розумам, дык адыдзі ад мяне хутка паціху. Што гэта я бачу, што сталася з Табою, Марыя? Замест гонару – сорам; замест радасьці – сум; замест пахвалы Ты мне прынесла дакор. Не сьцярплю больш ганьбы ад людзей, бо ад сьвятароў, з сьвятыні Гасподняй я прыняў Цябе беззаганнаю. А цяпер што бачу?"<br>
<br>
<strong>Цяпер...:</strong> <font color="#d00505"><em>тое самае.</em></font><br>
<br>
<br>
<strong><font color="#d00505">Пракімен</font></strong> <em><font color="#d00505">(Пс 2.7).</font></em> Госпад сказаў мне: Ты Сын Мой, сёньня Я нарадзіў Цябе.<br>
<br>
<font color="#d00505"><em>Верш.</em></font> Прасі ў Мяне, і дам Табе народы ў спадчыну Тваю, і канцы зямлі ва ўладаньне Тваё.<br>
<br>
<br>
<strong>Чытаньне кнігі прарока Міхея</strong> <em>(Міх 5.1–3)</em><br>
<br>
Так кажа Госпад: "І ты, Бэтлееме-Эўфрата, найменшы сярод плямёнаў Юды! З цябе выйдзе Мне Той, хто будзе панаваць у Ізраілю. Паходжаньне Ягонае з давён-даўна, з дзён спрадвечных. Таму ён пакіне іх да часу, калі народзіць тая, што мае нарадзіць. Тады рэшта братоў ягоных вернецца да сыноў Ізраіля. І ўстане ён, і будзе пасьвіць у сіле Госпада, у славе імя Госпада Бога свайго. А яны сядуць, бо веліч Ягоная будзе аж да канцоў зямлі".<br>
<br>
<br>
<strong>Чытаньне лісту сьвятога апостала Паўла да Габрэяў</strong> <em>(Гбр 1.1-12)</em><br>
<br>
Шматразова і рознымі спосабамі прамаўляў некалі Бог да айцоў праз прарокаў, у канцы ж гэтых дзён прамовіў да нас праз Сына, якога Ён паставіў спадкаемцам усяго і праз якога сьвет стварыў. Ён – водбліск Ягонае славы і вобраз Ягонае асобы, – трымаючы ўсё сваім магутным словам, і споўніўшы ачышчэньне грахоў, сеў на вышынях па правай руцэ Велічы, і стаўся так вышэйшым ад анёлаў, як вышэйшае атрымаў у спадчыну імя. Бо калі якому з анёлаў Ён сказаў: "Ты – Сын мой, сёньня Я цябе нарадзіў?" І зноў: "Я буду Яму Айцом, а Ён будзе Мне Сынам?" Калі ж зноў увёў Першароднага на сьвет, сказаў: "Хай пакланяюцца Яму ўсе анёлы Божыя". А да анёлаў сказаў: "Ён чыніць вятры пасланцамі сваімі, і слугамі сваімі полымя агню". А Сыну: "Пасад твой, Божа, на век вякоў; скіпетар валадарства твайго – скіпетар праведнасьці. Ты любіш справядлівасьць і ненавідзіш беззаконьне: дзеля гэтага Бог, Бог твой, памазаў цябе алеем радасьці над усімі таварышамі тваімі". Таксама: "Спачатку Ты, Госпадзе, заснаваў зямлю, і неба – твор рук Тваіх. Яны прамінуць, а Ты застаешся. Быццам вопратка, яны састарэюць, і, як адзеньне, Ты згортваеш іх, і яны мяняюцца. А Ты ўсё той самы, і гадом Тваім няма канца".<br>
<br>
<br>
<strong>Чытаньне Сьвятога Евангельля паводле Мацьвея</strong> <em>(Мц 1.18-25)</em><br>
<br>
Нараджэньне Ісуса Хрыста адбылося так. Пасьля заручынаў Ягонае Маці Марыі з Язэпам, перш чым ім зысьціся, выявілася, што Яна мае ва ўлоньні ад Сьвятога Духа. Язэп, муж ейны, будучы праведным, не хацеў зьняславіць яе і намерваўся адпусьціць яе ўпотай. Калі ён падумаў так, вось зьявіўся яму ў сьне Анёл Гасподні і сказаў: "Язэпе, сыне Давіда! Ня бойся прыняць Марыю, жонку тваю, бо зачатае Ёю – ад Духа Сьвятога. Народзіць Яна Сына, і дасі Яму імя ‘Ісус’, бо Ён збавіць народ свой ад грахоў". А ўсё гэта сталася, каб спраўдзілася слова, сказанае Госпадам праз прарока: "Вось Дзева зачне і народзіць сына, і дадуць яму імя ‘Эмануэль’, што значыць ‘З намі Бог’. Прачнуўшыся, Язэп зрабіў, як загадаў яму Анёл Гасподні і прыняў жонку сваю да сябе. Але не зыходзіўся з ёю, пакуль нарадзіла сына, і даў яму імя Ісус.<br>
<br>
<br>
<font color="#d00505"><strong>Чытальнік:</strong></font> Настаў мае крокі на выкананьне прыказаньняў Тваіх: хай не апануе мною беззаконьне. Вызваль мяне ад намоваў людзкіх, каб мне захаваць Твае запаветы.<br>
<br>
Дай бачыць слузе Твайму сьветласьць твару Твайго і навучы мяне Тваёй справядлівасьці.<br>
<br>
Хай мае вусны будуць поўныя хвалы Тваёй, Госпадзе, каб мне пяяць славу Тваю, праз увесь дзень веліч Тваю.<br>
<br>
<strong>Сьвяты Божа ... Усесьвятая Тройца ... Ойча наш ...</strong><br>
<br>
<font color="#d00505"><strong>Сьвятар:</strong></font> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Чытальнік:</strong></font> Амін.<br>
<br>
<strong><font color="#d00505">Кандак</font></strong> <em><font color="#d00505">(тон 3).</font></em> Сёньня Дзева ідзе ў невыказны спосаб радзіць у пячоры Спрадвечнае Слова: сьвяткуй, сусьвет, і разам з анёламі і пастушкамі слаў Бога спрадвечнага, які, як дзіцятка малое, на сьвет прыходзіць.<br>
<br>
Госпадзе, зьмілуйся. <font color="#d00505"><em>(40 разоў)</em></font><br>
<br>
Доўгацярплівы, шматміласэрны, і ўсеспагадлівы Хрысьце Божа, што ўвесь час і ў кожную хвіліну, на небе і на зямлі прымаеш хвалу і пакланеньне, любіш праведнікаў і мілуеш грэшнікаў, і клічаш усіх да збаўленьня абяцаньнем дабротаў, якія чакаюць нас: прымі, Госпадзе, і ў гэтую хвіліну нашыя малітвы, і накіруй жыцьцё наша да запаветаў Тваіх; душы нашыя асьвяці, целы ачысьці, думкі выправі, дай ясны розум; выбаў нас ад усякага суму, жалю і злосьці; ахіні нас сваімі анёламі, каб мы, пад іхняй аховаю і кіраўніцтвам, маглі дасягнуць еднасьці веры і пазнаньня недаступнае Твае славы, бо Ты блаславёны на вякі вякоў. Амін.<br>
<br>
Госпадзе, зьмілуйся. <em><font color="#d00505">(Тройчы)</font></em><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Больш годную пашаны за хэрувімаў і без параўнаьня больш слаўную за сэрафімаў, што, захаваўшы дзявоцтва, нарадзіла Бога–Слова, існую Багародзіцу, Цябе мы ўзьвялічваем.<br>
<br>
Імем Гасподнім блаславі, ойча.<br>
<br>
<font color="#d00505"><strong>Сьвятар:</strong></font> Божа, будзь ласкавы да нас і блаславі нас: прасьвятлі нас зьзяньнем твару Твайго і зьмілуйся над намі.<br>
<br>
<font color="#d00505"><strong>Малітва.</strong></font> Хрысьце, Сьвятло праўдзівае, што прасьвятляе і асьвячае кожнага чалавека, які прыходзіць на сьвет, хай зазьзяе нам сьветласьць твару Твайго, каб нам убачыць сьвятло недаступнае; накіруй крокі нашы да выкананьня Тваіх запаветаў, малітвамі найчыстае Твае Маці і ўсіх сьвятых. Амін.<br>
<br>
<br>
<font color="#d00505"><strong>Трэцяя гадзіна</strong></font><br>
<br>
Прыйдзіце, паклонімся Ўладару нашаму Богу.<br>
<br>
Прыйдзіце, паклонімся і прыпадзем да Хрыста, Уладара нашага і Бога.<br>
<br>
Прыйдзіце, паклонімся і прыпадзем да самога Хрыста, Уладара і Бога нашага.<br>
<br>
<br>
<strong>Псалом 66</strong><br>
<br>
Божа, будзь ласкавы да нас і блаславі нас: прасьвятлі нас зьзяньнем твару Твайго і зьмілуйся над намі.<br>
<br>
Каб мы маглі пазнаць на зямлі шлях Твой, сярод людзей усіх збаўленьне Тваё.<br>
<br>
Хай славяць Цябе, Божа, усе народы, хай славяць Цябе ўсе людзі.<br>
<br>
Хай узрадуюцца і ўсьцешацца ўсе народы, бо Ты чыніш справядлівы суд людзям, і кіруеш народамі на зямлі.<br>
<br>
Хай славяць Цябе, Божа, усе народы, хай славяць Цябе ўсе людзі.<br>
<br>
Зямля дала плён свой: Бог наш, Бог блаславіў нас.<br>
<br>
Блаславі нас, Божа, і хай баяцца Цябе ўсе канцы зямлі.<br>
<br>
<strong>Псалом 86</strong><br>
<br>
Госпад любіць брамы Сыёну, асновы якога на гарах сьвятых, больш за ўсе паселішчы Якубавы.<br>
<br>
Слаўнае гавораць пра цябе, места Божае!<br>
<br>
Рааб і Бабілён сярод тых, што шануюць мяне. А вось Філістыны і Тыр, і Куш – яны ўсе нарадзіліся тут.<br>
<br>
А пра Сыён скажуць: "Усе да аднога нарадзіліся ў ім, і Найвышэйшы Госпад умацаваў яго".<br>
<br>
Госпад напіша ў кнізе народаў: "Яны нарадзіліся тут".<br>
<br>
І, танцуючы, запяюць яны: "У табе ўсе мае крыніцы".<br>
<br>
<strong>Псалом 50</strong><br>
<br>
Зьмілуйся нада мною, Божа, паводле Тваёй вялікай міласэрнасьці і паводле мноства дабротаў Тваіх адымі беззаконьне маё.<br>
<br>
Асабліва абмый мяне з віны маёй і ад грахоў маіх ачысьці мяне.<br>
<br>
Бо беззаконьне маё я знаю, і грэх мой заўжды перада мною.<br>
<br>
Табе адзінаму я зграшыў і зло перад Табою ўчыніў. Ты ж справядлівы ў Тваім прыгаворы і правы ў судзе Тваім.<br>
<br>
Вось я быў зачаты ў беззаконьні, і ў граху нарадзіла мяне мая маці.<br>
<br>
Але Ты, які любіш шчырасьць сэрца, паказаў мне глыбіню і тайны мудрасьці Тваёй.<br>
<br>
Акрапі мяне гісопам, і ачышчуся, абмый мяне, і стану бялейшым за сьнег.<br>
<br>
Дай мне пачуць голас радасьці і вясельля: хай узрадуюцца ўпакораныя косьці.<br>
<br>
Адвярні твар Твой ад маіх бясчынстваў і ачысьці мяне ад усіх грахоў маіх.<br>
<br>
Сэрца чыстае ствары ўва мне, Божа, і дух правы абнаві ў нутры маім.<br>
<br>
Не адкінь мяне ад Твайго аблічча і Духа Твайго Сьвятога не адымі ад мяне.<br>
<br>
Вярні мне радасьць Твайго збаўленьня і ўмацуй ува мне дух ахвярнасьці.<br>
<br>
Буду навучаць грэшнікаў шляхом Тваім, і грэшнікі зноў вернуцца да Цябе.<br>
<br>
Вызвалі мяне ад крыві пралітай, Божа, Божа майго збаўленьня, хай язык мой у радасьці славіць Тваю справядлівасьць.<br>
<br>
Адчыні мае вусны, Госпадзе, і вусны мае пачнуць абвяшчаць хвалу Тваю.<br>
<br>
Калі б Ты захацеў ахвяры, я даў бы яе: на цэлапаленьні, аднак, Ты не глядзіш прыхільна.<br>
<br>
Ахвяра Богу – дух скрушлівы: сэрцам пакорным і поўным скрухі Ты, Божа, не пагардзіш.<br>
<br>
Пакажы, Госпадзе, з ласкі Тваёй спагаду Сыёну: хай муры Ерусаліму будуць зноў узьнесеныя.<br>
<br>
Тады глянеш прыхільна на правыя ахвяры, дары і цэлапаленьні, тады ўскладуць цялят на Твой ахвярнік.<br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Алілуя, алілуя, алілуя. Слава Табе, Божа. <font color="#d00505"><em>(Тройчы)</em></font><br>
<br>
Госпадзе, зьмілуйся; Госпадзе, зьмілуйся; Госпадзе, зьмілуйся.<br>
<br>
Слава Айцу, і Сыну, і Сьвятому Духу.<br>
<br>
<strong><font color="#d00505">Трапар</font></strong> <em><font color="#d00505">(тон 4).</font></em> Марыя, маючы ва ўлоньні сваім бяз семя Зачатага, пайшла разам з Язэпам на перапіс у Бэтлеем, бо была з дому Давідавага. Надышоў час радзіць Ёй, і нідзе не знайшлося месца для Яе. І вось пячора сталася сьветлым хорамам Каралевы. Хрыстос родзіцца, каб раней упалы вобраз узьняць.<br>
<br>
Цяпер і заўсёды, і на вякі вякоў. Амін.<br>
<br>
<font color="#d00505"><em>Багародзічны.</em></font> Багародзіца, Ты – існая вінаградная лаза, што ўзрасьціла нам плод жыцьця. Просім Цябе, Уладарка: разам з сьвятымі апосталамі маліся за збаўленьне душ нашых.<br>
<br>
<font color="#d00505"><em>(Тон 6).</em></font> Вось Бог наш, і няма іншага роўнага Яму. Ён нарадзіўся ад Дзевы і жыў сярод людзей. Людзі бачылі Сына адзінароднага, які ляжаў у ясьлях. Госпад Славы спавіваецца ў пялёны; і мудрацом зорка абвяшчае, і кліча на пакланеньне Яму. Мы ж пяём: "Тройца сьвятая, збаў душы нашыя!". <font color="#d00505"><em>(Двойчы)<br>
<br>
Верш.</em></font> Бог ідзе з поўдня, Сьвяты з гары, пакрытай цяністым гаем.<br>
<br>
<font color="#d00505"><em>(Тон 8).</em></font> Перш чым Ты, Госпадзе, нарадзіўся, нябесныя сілы, гледзячы з трапятаньнем на Твой цуд, дзівіліся: як гэта Ты, што ўпрыгожыў неба зоркамі, захацеў нарадзіцца як дзіця, і ляжыш у жолабе неразумнай жывёлы, – Ты, што ў руцэ Тваёй трымаеш усе канцы зямлі? Такім чынам Ты, Хрысьце паказаў міласэрнасьць Тваю. Вялікая спагадлівасьць Твая: слава Табе!<br>
<br>
<font color="#d00505"><em>Верш.</em></font> Госпадзе, я пачуў голас Твой і спалохаўся; зразумеў учынкі Твае і жахнуўся.<br>
<br>
<strong>Слава...</strong><br>
<br>
<font color="#d00505"><em>(Тон 3).</em></font> Скажы нам, Язэпе, як гэта ты прыводзіш у Бэтлеем Дзеву, што мае радзіць зачатага ад Сьвятога? "Я, – кажа, – дасьледаваў прарокаў і, атрымаўшы загад ад анёла, упэўніўся, што Марыя народзіць невыказна Бога, якому мудрацы з дарамі прыйдуць пакланіцца". Госпадзе, што стаўся чалавекам дзеля нас, слава Табе!<br>
<br>
<strong>Цяпер...:</strong> <em><font color="#d00505">Тое самае.</font></em><br>
<br>
<br>
<font color="#d00505"><strong>Пракімен</strong></font> <em><font color="#d00505">(Іс 9.6).</font></em> Бо вось Дзіця нарадзілася нам, Сын дадзены нам.<br>
<br>
<font color="#d00505"><em>Верш.</em></font> Улада спачыла на Ягоных плячох.<br>
<br>
<br>
<strong>Чытаньне кнігі прарока Ярэмы</strong><br>
<br>
Такі Бог наш: ніхто чужы не ўстаіць супраць Яго, ніхто Яму ня роўны. Ён зьведаў усе сьцежкі мудрасьці, і даў яе Якубу, слузе свайму, і Ізраілю, любаму свайму. А потым яна (мудрасьць) зьявілася на зямлі і з людзьмі прабывала. А мудрасьцю гэтай была кніга запаветаў Божых, і Закон, які трывае давеку. Усе, што трымаюцца яе, жыць будуць. А тыя, што ёю пагарджаюць, памруць. Навярніся, Якубе, хадзі ў зьзяньні ейнага сьвятла. Не аддавай іншаму славы тваёй, і народу чужому тваіх прывілеяў. Якія мы, Ізраілю, шчасьлівыя, бо ведаем, што даспадобы Богу. <em>(Барух 3.35–4.4)</em><br>
<br>
<br>
<strong>Чытаньне лісту сьвятога апостала Паўла да Галятаў</strong> <em>(Гал 3.23-29)</em><br>
<br>
Браты, перш чым прыйшла вера, мы былі замкнёныя пад аховаю Закону ў чаканьні веры, што мела аб'явіцца. Такім чынам, Закон быў нашым настаўнікам, аж да Хрыста, каб вераю мы апраўдаліся. А калі прыйшла вера, то мы ўжо не пад настаўнікам. Бо ўсе вы сыны Божыя праз веру ў Хрыста Ісуса. Усе вы, што ў Хрыста ахрысьціліся, у Хрыста апрануліся. Няма ўжо ні юдэя ані грэка, няма нявольніка ані свабоднага, няма мужчыны ані жанчыны, а ўсе вы адно ў Хрысьце Ісусе. А калі вы Хрыстовыя, дык вы – нашчадкі Абрагама і, згодна з абяцаньнем, спадкаемцы.<br>
<br>
<br>
<strong>Чытаньне сьвятога Евангельля паводле Лукі</strong> <em>(Лк 2.1-20)</em><br>
<br>
У тыя дні выйшаў загад кесара Аўгуста зрабіць перапіс (насельніцтва) усяе дзяржавы. Першы гэты перапіс адбыўся, калі Сырыяй правіў Квірын. І вось усе людзі пайшлі запісвацца, кожны ў сваё места. Пайшоў і Язэп з Галілеі, з места Назарэту, у Юдэю, у места Давідава, званае Бэтлеем – бо ён быў з дому Давіда, – запісацца з пашлюбаванай з ім Марыяй, якая была цяжарная. Калі яны былі там, настаў час Марыі радзіць. І нарадзіла яна Сына першароднага свайго, спавіла яго ў пялёны і паклала ў ясьлях, бо не знайшлося ім месца ў гасподзе. Былі ж у той аколіцы ў полі пастухі, што пільнавалі ўночы свой статак. Раптам стаў перад імі анёл Гасподні, і сьветласьць Гасподняя адусюль зазьзяла ім, так што яны вельмі спалохаліся. Але анёл сказаў ім: "Ня бойцеся, бо вось абвяшчаю вам вялікую радасьць, што будзе радасьцю ўсяго народу. Сёньня нарадзіўся вам у месьце Давідавым Збавіцель, ён жа Госпад Хрыстос. А вось вам знак: вы знойдзеце дзіця, спавітае ў пялёны, што ляжыць у ясьлях". І ў тую хвіліну прылучылася да анёла вялікае мноства нябесных сілаў, якія славілі Бога і пяялі: "Слава на вышынях Богу, супакой на зямлі людзям добрай волі". Калі анёлы адышлі ад іх да неба, пастухі сказалі адзін аднаму: "Хадзем да Бэтлеему, паглядзім, што гэта за здарэньне, пра якое Госпад абвясьціў нам". І, хутка пайшоўшы, знайшлі Марыю, Язэпа і Немаўлятка, што ляжала ў ясьлях. Убачыўшы Яго, яны расказалі пра тое, што ім было сказана пра гэтае Дзіцятка. І ўсе, што чулі, дзівіліся таму, што казалі пастухі. А Марыя пільна зьберагала ўсе гэтыя словы, разважаючы ў сэрцы сваім. І вярнуліся пастухі, сьпяваючы і славячы Бога за ўсё, што чулі і бачылі, так, як ім было сказана.<br>
<br>
Госпад Бог блаславёны, блаславёны Госпад з дня ў дзень; памагае нам Бог збаўленьня нашага, Бог наш, Бог, які збаўляе.<br>
<br>
<strong>Сьвяты Божа... Усесьвятая Тройца... Ойча наш...<br>
<br>
<font color="#d00505">Сьвятар:</font></strong> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Чытальнік:</strong></font> Амін.<br>
<br>
<font color="#d00505"><strong>Кандак</strong></font> <em><font color="#d00505">(тон 3).</font></em> Сёньня Дзева ідзе ў невыказны спосаб радзіць у пячоры Спрадвечнае Слова: сьвяткуй, сусьвет, і разам з анёламі і пастушкамі слаў Бога спрадвечнага, які, як дзіцятка малое, на сьвет прыходзіць.<br>
<br>
Госпадзе, зьмілуйся. <font color="#d00505"><em>(40 разоў)</em></font><br>
<br>
Доўгацярплівы, шматміласэрны, і ўсеспагадлівы Хрысьце Божа, што ўвесь час і ў кожную хвіліну, на небе і на зямлі прымаеш хвалу і пакланеньне, любіш праведнікаў і мілуеш грэшнікаў, і клічаш усіх да збаўленьня абяцаньнем дабротаў, якія чакаюць нас: прымі, Госпадзе, і ў гэтую хвіліну нашыя малітвы, і накіруй жыцьцё наша да запаветаў Тваіх; душы нашыя асьвяці, целы ачысьці, думкі выправі, дай ясны розум; выбаў нас ад усякага суму, жалю і злосьці; ахіні нас сваімі анёламі, каб мы, пад іхняй аховаю і кіраўніцтвам, маглі дасягнуць еднасьці веры і пазнаньня недаступнае Твае славы, бо Ты блаславёны на вякі вякоў. Амін.<br>
<br>
Госпадзе, зьмілуйся. <font color="#d00505"><em>(Тройчы)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Больш годную пашаны за хэрувімаў і без параўнаьня больш слаўную за сэрафімаў, што, захаваўшы дзявоцтва, нарадзіла Бога–Слова, існую Багародзіцу, Цябе мы ўзьвялічваем.<br>
<br>
Імем Гасподнім блаславі, ойча.<br>
<br>
<font color="#d00505"><strong>Сьвятар:</strong></font> Малітвамі сьвятых айцоў нашых, Госпадзе Ісусе Хрысьце, Божа наш, зьмілуйся над намі.<br>
<br>
<strong><font color="#d00505">Малітва.</font></strong> Уладару Божа Ойча ўсемагутны, Госпадзе Сыне Адзінародны, і Сьвяты Духу, адзінае боства, адзіная сіла, зьмілуйся нада мною грэшным і ў ведамы Табе спосаб збаў мяне, недастойнага слугу Твайго, бо Ты блаславёны на вякі вякоў. Амін.<br>
<br>
<br>
<strong><font color="#d00505">Шостая гадзіна</font></strong><br>
<br>
Прыйдзіце, паклонімся Ўладару нашаму Богу.<br>
<br>
Прыйдзіце, паклонімся і прыпадзем да Хрыста, Уладара нашага і Бога.<br>
<br>
Прыйдзіце, паклонімся і прыпадзем да самога Хрыста, Уладара і Бога нашага.<br>
<br>
<br>
<strong>Псалом 71</strong><br>
<br>
Божа, дай суд Твой уладару, і справядлівасьць Тваю сыну ўладара.<br>
<br>
Хай ён справядліва кіруе народам Тваім, і праведна паступае з убогімі Тваімі.<br>
<br>
Хай горы прынясуць людзям супакой, а ўзгоркі – справядлівасьць.<br>
<br>
Хай апекуецца ўпакоранымі, ратуе сыноў убогіх, і скарыць прыгнятальніка.<br>
<br>
І жыць будзе доўга, як сонца і як месяц, праз ўсе пакаленьні.<br>
<br>
Зыдзе, быццам дождж на траву, і быццам кроплі (дажджу), што падаюць на зямлю.<br>
<br>
У дні ягоныя заквітнее справядлівасьць, і будзе супакой і дастатак, аж пакуль месяц пяройдзе.<br>
<br>
І панаваць будзе ад мора да мора, ад Ракі аж да канца зямлі.<br>
<br>
Перад ім падуць ніцма этыёпы, і ворагі ягоныя будуць лізаць пыл зямны.<br>
<br>
Каралі тарсійскія і астравы прынясуць яму дары, каралі Арабіі і Сабы з падаркамі прыйдуць.<br>
<br>
І паклоняцца яму ўсе каралі зямлі, і ўсе народы будуць служыць яму.<br>
<br>
Бо Ён вызваліць беднага ад (усціску) дужага, і ўбогага, які ня мае памочніка.<br>
<br>
Збавіць беднага і ўбогага, выратуе жыцьцё бедаку.<br>
<br>
Ад крыўды і несправядлівасьці выбавіць іх, і імя Ягонае будзе пачэсным сярод іх.<br>
<br>
І будзе жыць, і дадуць Яму золата з Сабы, і будуць маліцца заўсёды за Яго, няспынна бласлаўляць Яго.<br>
<br>
Дастатак збожжа будзе на зямлі, на вяршынях узгоркаў зашумяць каласы, быццам лясы Лібану.<br>
<br>
І жыхары гарадоў размножацца, як трава польная.<br>
<br>
Імя Ягонае блаславёнае будзе давеку, і будзе трываць доўга, як сонца.<br>
<br>
Усе плямёны зямлі будуць блаславёныя ў Ім, і ўсе народы будуць зваць Яго шчасьлівым.<br>
<br>
Блаславёны Госпад Бог Ізраіля, адзіны, хто творыць цуды!<br>
<br>
Усяхвальнае імя Яго блаславёнае давеку, і на век вякоў.<br>
<br>
І хай напоўніцца славаю Ягонаю ўся зямля.<br>
<br>
Хай станецца так, хай станецца!<br>
<br>
<strong>Псалом 131</strong><br>
<br>
Успомні, Госпадзе, Давіда і ўсе ягоныя стараньні, як ён кляўся Госпаду, даваў абяцаньне Сільнаму Якубаваму:<br>
<br>
"Не ўвайду да пакояў дому майго, і ня ўзыду на пасьцель ложа майго, і ня дам сну вачом маім, і спачынку павекам маім, пакуль не знайду месца для Госпада, памешканьня для Сільнага Якубавага".<br>
<br>
Вось мы чулі пра яго ў Эўфраце, знайшлі яго на полі Яару;<br>
<br>
Увойдзем у Ягонае жыльлё, падзем ніц перад падножкам ног Ягоных.<br>
<br>
Устань, Госпадзе, ідзі на месца спачынку Твайго, Ты і каўчэг сілы Тваёй.<br>
<br>
Хай сьвятары Твае апрануцца ў справядлівасьць, і сьвятыя Твае хай узрадуюцца.<br>
<br>
З увагі на Давіда, слугу Твайго, не адвяртай твару ад памазанца Твайго.<br>
<br>
Кляўся Госпад Давіду моцнай клятваю, і не адступіцца ад яе: нашчадкаў тваіх пасаджу на пасадзе тваім.<br>
<br>
Калі сыны твае захаваюць запавет Мой і прыказаньні, якіх Я іх навучу, дык і іх сыны будуць сядзець на пасадзе тваім давеку.<br>
<br>
Бо Госпад выбраў Сыён, пажадаў мець яго сабе за сялібу:<br>
<br>
"Вось месца Майго супачынку давеку, дзе буду жыць, бо Я ўпадабаў яго; багацьці ягоныя шчодра пабласлаўлю, бедных яго насычу хлебам;<br>
<br>
сьвятароў яго апрану ў збаўленьне, і сьвятыя яго ў радасьці жыць будуць.<br>
<br>
Там Я ўздыму рог Давіда, сьветач пастаўлю памазанцу Майму; ворагаў ягоных пакрыю сорамам, а над ім закрасуе сьвятасьць Мая".<br>
<br>
<strong>Псалом 90</strong><br>
<br>
Ты, што жывеш пад апекаю Ўсявышняга і ў ценю Ўсемагутнага прабываеш,<br>
<br>
Скажаш Госпаду: Ты – маё прыстанішча, мая абарона, Бог мой, і на Цябе спадзяюся.<br>
<br>
Ён выбавіць цябе ад сецяў лаўца і ад наглай загубы.<br>
<br>
Ён пакрые цябе пёрамі сваімі і пад крыламі Яго ты знойдзеш прытулак.<br>
<br>
Не збаішся жахаў начных, ні стралы, што ляціць удзень;<br>
<br>
Ні страху, што крыецца поцемкам; ні мору, што ў поўдзень пустошыць.<br>
<br>
І хоць бы тысячы палі побач з табою, і дзесяткі тысяч па правай руцэ тваёй,<br>
<br>
Цябе нішто не кране, бо вернасьць Яго – твой шчыт і панцыр.<br>
<br>
Ты толькі глянеш навокал, і ўбачыш адплату грэшнікам.<br>
<br>
Бо ты сказаў: Госпад мая абарона, – і Ўсявышняга выбраў сваім прыстанкам.<br>
<br>
Ніякая бяда не сустрэне цябе, і пошасьць не наблізіцца да жыльля твайго.<br>
<br>
Ён загадае анёлам сваім, каб сьцераглі цябе, куды б ты не ішоў.<br>
<br>
На руках сваіх панясуць цябе, каб не спатыкнуцца аб камень назе тваёй.<br>
<br>
На аспіда і вужа наступіш і патопчаш льва і зьмяю.<br>
<br>
"Таму, што ён палюбіў Мяне, Я выбаўлю яго і абараню яго, бо ён спазнаў імя Маё.<br>
<br>
Будзе клікаць Мяне, і Я адгукнуся яму; буду з ім у дзень суму, выбаўлю яго і ўслаўлю яго.<br>
<br>
Доўгім жыцьцём напоўню яго і дам яму ўбачыць збаўленьне Маё".<br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Алілуя, алілуя, алілуя. Слава Табе, Божа. <em><font color="#d00505">(Тройчы)</font></em><br>
<br>
Госпадзе, зьмілуйся; Госпадзе, зьмілуйся; Госпадзе, зьмілуйся.<br>
<br>
Слава Айцу, і Сыну, і Сьвятому Духу.<br>
<br>
<strong><font color="#d00505">Трапар</font></strong> <em><font color="#d00505">(тон 4).</font></em> Марыя, маючы ва ўлоньні сваім без семя Зачатага, пайшла разам з Язэпам на перапіс у Бэтлеем, бо была з дому Давідавага. Надышоў час радзіць Ёй, і нідзе не знайшлося месца для Яе. І вось пячора сталася сьветлым хорамам Каралевы. Хрыстос родзіцца, каб раней упалы вобраз узьняць.<br>
<br>
Цяпер і заўсёды, і на вякі вякоў. Амін.<br>
<br>
<em><font color="#d00505">Багародзічны.</font></em> Ня маем сьмеласьці з прычыны шматлікасьці нашых грахоў, але Ты, Багародзіца Дзева, малі Таго, хто нарадзіўся ад Цябе: многа можа малітва Маці да міласэрнасьці Ўладара. Не пагардзі просьбамі грэшных, Усячыстая, бо міласэрны і здольны нас збавіць Той, хто захацеў дабравольна пацярпець за нас.<br>
<br>
<em><font color="#d00505">(Тон 1).</font></em> Прыйдзеце, верныя, набожна ўзьнясемся, каб бачыць Божае зыходжаньне з вышыняў, што сталася яўным у Бэтлееме. Ачысьцім нашыя думкі, і прынясем замест сьмірны жыцьцё дабрадзейнае, і падрыхтуемся з вераю сустрэць Нараджэньне, захоўваючы скарб у душах нашых і ўсклікаючы: "Слава на вышынях Богу ў Тройцы, дзякуючы якому добрая воля зьявілася між людзей, бо ў сваім чалавекалюбстве Ён збаўляе Адама ад першаснага праклёну". <font color="#d00505"><em>(Двойчы)<br>
<br>
Верш.</em></font> Бог ідзе з поўдня, Сьвяты з гары, пакрытай цяністым гаем.<br>
<br>
<font color="#d00505"><em>(Тон 4</em></font>). Слухай, неба, пачуй, зямля, ускалыхнецеся, асновы, хай задрыжыць апраметная: Вось Бог і Творца ў цела апранаецца! І Той, хто сваёю моцнаю рукою даў выгляд усяму стварэньню, пасяляецца ва ўлоньні Тае, якую стварыў. О глыбіня багацьця, і мудрасьці, і розуму Божага! Як нязьведаныя суды Ягоныя, і недасьледваныя шляхі!<br>
<br>
<font color="#d00505"><em>Верш.</em></font> Госпадзе, я пачуў голас Твой і спалохаўся; зразумеў учынкі Твае і жахнуўся.<br>
<br>
<em><font color="#d00505">Тое самае.</font></em><br>
<br>
<strong>Слава...</strong><br>
<br>
Прыйдзіце, хрыстаносныя людзі, гляньма на цуд, што перавышае ўсякі розум і трымае ў подзіве ўсіх, і набожна ўславім яго. Сёньня Дзева, што мае ва ўлоньні, прыходзіць у Бэтлеем нарадзіць Госпада. Хоры анёльскія ідуць перад Ёю, а Язэп, пашлюбаваны з Ёю, убачыўшы тое, што здарылася, усклікнуў: "Што за дзіўная тайна зьдзяйсьняецца ў Табе, Дзева? І як народзіш Сына, ня ведаючы мужа?"<br>
<br>
<strong>Цяпер...:</strong> <font color="#d00505"><em>Тое самае.</em><br>
<br>
<br>
<strong>Пракімен</strong></font> <em><font color="#d00505">(Пс 109.3).</font></em> Перад заранкай ва ўлоньні Я нарадзіў Цябе.<br>
<br>
<font color="#d00505"><em>Верш.</em></font> Сказаў Госпад Госпаду майму: Сядзь па правай руцэ маёй, пакуль пакладу ворагаў Тваіх пад ногі Табе.<br>
<br>
<br>
<strong>Чытаньне кнігі прарока Ісаі </strong><em>(Іс 2.1-20)</em><br>
<br>
Зноў прамовіў Госпад да Ахаза, кажучы: "Прасі знаку ў Госпада твайго, глыбока пад зямлёю, або высока на гары". Але Ахаз адказаў: "Ня буду прасіць і ня буду спакушаць Госпада". Тады сказаў: "Слухай, доме Давідаў, ці мала табе рабіць прыкрасьці людзям, што яшчэ робіш прыкрасьці Богу майму? Дзеля гэтага сам Госпад дасьць табе знак: вось Дзева зачне і народзіць сына, і дасьць яму імя ‘Эмануэль’. Малако і мёд піць будзе, пакуль навучыцца адкідаць зло і выбіраць дабро. Але перад тым, як навучыцца адкідаць зло і выбіраць дабро, дзяржава двух каралёў, якіх ты баішся, будзе спустошаная". І Госпад сказаў мне: "Вазьмі табліцу новую вялікую і напішы на ёй звычайным пісьмом: Магэр-шаляль-гаш-баз (Скоры-рабунак-хуткая-здабыча). І вазьмі сабе двух вартых даверу сьведкаў: Урыю сьвятара і Захара, сына Еварахія". І я прыступіўся да прарочыцы, і яна зачала і нарадзіла сына. І сказаў мне Госпад: "Назаві яго Магер-шаляль-гаш-баз, бо перад тым, як хлопец навучыцца казаць ‘тата’ і ‘мама’, багацьці Дамаску і здабычы Самарыі будуць прынесеныя перад каралём Асырыі". З намі Бог, зразумейце гэта, ўсе народы, і скарыцеся; пачуйце гэта ўсе канцы зямлі, і скарыцеся! Калі і ўзброіцеся, будзеце пераможаныя; калі ўчыніце змову, Госпад аберне яе ў нішто; і слова вашае не ўстаіць, бо з намі Бог.<br>
<br>
<br>
<strong>Чытаньне лісту сьвятога апостала Паўла да Габрэяў</strong> <em>(Гбр 1.10 – 2.3)</em><br>
<br>
"Спачатку Ты, Госпадзе, заснаваў зямлю, і неба – твор рук Тваіх. Яны прамінуць, а Ты застанешся: быццам вопратка, яны састарэюць, і як адзеньне Ты згортваеш іх, і яны мяняюцца. А Ты ўсё той самы, і гадом Тваім няма канца". А каму з анёлаў сказаў Ён: "Сядзь па правай руцэ Маёй, пакуль пакладу ворагаў Тваіх пад ногі Табе?" Ці ж яны ўсе ня духі, прызначаныя для служэньня, пасланыя на дапамогу тым, што маюць атрымаць у спадчыну збаўленьне?<br>
<br>
Таму неабходна, каб мы з найвялікшай пільнасьцю зьвярталі ўвагу на тое, што чулі, каб часам не зысьці з дарогі. Бо калі слова, аб'яўленае праз анёлаў, мела такую моц, што ўсякае ягонае пераступленьне і непаслушэнства атрымоўвала слушную кару, то як жа мы пазьбегнем (кары), калі ня будзем клапаціцца аб такім вялікім збаўленьні? Яно, сьпярша прагалошанае Госпадам, было пацьверджанае тымі, што яго чулі.<br>
<br>
<br>
<strong>Чытаньне сьвятога Евангельля паводле Мацьвея</strong> <em>(Мц 2.1-12)</em><br>
<br>
Калі Ісус нарадзіўся ў Бэтлееме Юдэйскім, вось мудрацы з Усходу прыйшлі ў Ерусалім, кажучы: "Дзе народжаны Цар Юдэйскі? Мы бачылі, што ўзышла ягоная зорка, і прыйшлі пакланіцца Яму". Пачуўшы гэта, цар Ірад устрывожыўся, і ўвесь Ерусалім з ім. І, сабраўшы ўсіх першасьвятароў і кніжнікаў народу, пытаўся ў іх: "Дзе належыць нарадзіцца Хрысту?" Яны сказалі яму: "У Бэтлееме Юдэйскім, бо так напісана праз прарока: І ты, Бэтлеем Юдэйскі, не найменшы сярод гарадоў юдэйскіх, бо з цябе выйдзе Правадыр, які будзе кіраваць народам маім Ізраільскім". Тады Ірад употай паклікаў мудрацоў і выведаў ад іх дакладны час, калі паказалася зорка. І, паслаўшы іх у Бэтлеем, сказаў: "Ідзеце, разьведайце ўсё старанна пра тое Дзіцятка, і калі знойдзеце Яго, скажыце мне, каб і я мог пайсьці і пакланіцца Яму". Яны, выслухаўшы цара, пайшлі ў дарогу. І вось зорка, якую яны бачылі на Ўсходзе, ішла перад імі аж пакуль не затрымалася над месцам, дзе было Дзіцятка. Угледзеўшы зорку, яны вельмі ўсьцешыліся. Увайшоўшы ў дом, яны знайшлі Дзіцятка з Маці ягонай Марыяй, і, упаўшы, пакланіліся Яму і, раскрыўшы свае скарбонкі, ахвяравалі Яму дары: золата, ладан і сьмірну. Атрымаўшы ў сьне наказ не вяртацца да Ірада, яны адышлі іншай дарогаю ў сваю краіну. <br>
<br>
Хутка пашлі даброты Твае, Госпадзе, бо мы вельмі зьбяднелі. Памажы нам, Божа Збавіцелю наш, дзеля славы імя Твайго; Госпадзе, збаў нас і ачысьці грахі нашы дзеля Твайго імя.<br>
<br>
<strong>Сьвяты Божа... Усесьвятая Тройца... Ойча наш...</strong><br>
<br>
<font color="#d00505"><strong>Сьвятар:</strong></font> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Чытальнік:</strong></font> Амін.<br>
<br>
<br>
<font color="#d00505"><strong>Кандак</strong></font> <em><font color="#d00505">(тон 3).</font></em> Сёньня Дзева ідзе ў невыказны спосаб радзіць у пячоры Спрадвечнае Слова: сьвяткуй, сусьвет, і разам з анёламі і пастушкамі слаў Бога спрадвечнага, які, як дзіцятка малое, на сьвет прыходзіць.<br>
<br>
Госпадзе, зьмілуйся. <em><font color="#d00505">(40 разоў)</font></em><br>
<br>
Доўгацярплівы, шматміласэрны, і ўсеспагадлівы Хрысьце Божа, што ўвесь час і ў кожную хвіліну, на небе і на зямлі прымаеш хвалу і пакланеньне, любіш праведнікаў і мілуеш грэшнікаў, і клічаш усіх да збаўленьня абяцаньнем дабротаў, якія чакаюць нас: прымі, Госпадзе, і ў гэтую хвіліну нашыя малітвы, і накіруй жыцьцё наша да запаветаў Тваіх; душы нашыя асьвяці, целы ачысьці, думкі выправі, дай ясны розум; выбаў нас ад усякага суму, жалю і злосьці; ахіні нас сваімі анёламі, каб мы, пад іхняй аховаю і кіраўніцтвам, маглі дасягнуць еднасьці веры і пазнаньня недаступнае Твае славы, бо Ты блаславёны на вякі вякоў. Амін.<br>
<br>
Госпадзе, зьмілуйся. <font color="#d00505"><em>(Тройчы)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Больш годную пашаны за хэрувімаў і без параўнаьня больш слаўную за сэрафімаў, што, захаваўшы дзявоцтва, нарадзіла Бога–Слова, існую Багародзіцу, Цябе мы ўзьвялічваем.<br>
<br>
Імем Гасподнім блаславі, ойча.<br>
<br>
<font color="#d00505"><strong>Сьвятар:</strong></font> Малітвамі сьвятых айцоў нашых, Госпадзе Ісусе Хрысьце, Божа наш, зьмілуйся над намі.<br>
<br>
<font color="#d00505"><strong>Малітва.</strong></font> Божа і Госпадзе сілаў і Творча ўсяго, што існуе! Ты дзеля бяспрыкладнай міласэрнасьці Тваёй паслаў адзінароднага Сына Твайго, Госпада нашага Ісуса Хрыста на збаўленьне роду нашага і пачэсным Яго крыжам рукапісаньне грахоў нашых разарваў і перамог моц і ўладу цемры. Дык, чалавекалюбны Ўладару, прымі і ад нас, грэшных, гэтыя ўдзячныя і ўмольныя малітвы і вызвалі нас ад усякага згубнага і змрочнага граху, і ад усіх бачных і нябачных ворагаў, якія жадаюць учыніць нам зло. Прыгвазьдзі да страху Твайго целы нашы, і ня дай ухіліцца сэрцам нашым да слоў і думак нячыстых, але любоўю Тваёю парань душы нашы: каб мы, узіраючыся ўсьцяж на Цябе і Табою прасьветленыя, гледзячы на Тваё недаступнае і вечнае сьвятло, безустанна хвалу і падзяку аддавалі Табе, спрадвечнаму Айцу, разам з адзінародным Тваім Сынам і з усесьвятым, добрым і жыцьцядайным Тваім Духам, цяпер і заўсёды, і на вякі вякоў. Амін.<br>
<br>
<br>
<font color="#d00505"><strong>Дзевятая гадзіна</strong></font><br>
<br>
Прыйдзіце, паклонімся Ўладару нашаму Богу.<br>
<br>
Прыйдзіце, паклонімся і прыпадзем да Хрыста, Уладара нашага і Бога.<br>
<br>
Прыйдзіце, паклонімся і прыпадзем да самога Хрыста, Уладара і Бога нашага.<br>
<br>
<strong>Псалом 109</strong><br>
<br>
Сказаў Госпад Госпаду майму: Сядзь па правай руцэ маёй, пакуль пакладу ворагаў тваіх пад ногі табе.<br>
<br>
Госпад пашле табе жазло сілы з Сыёну, і будзеш панаваць над ворагамі тваімі.<br>
<br>
Табе панаваць ад пачатку ў зьзяньні сьвятасьці.<br>
<br>
Ва ўлоньні перад заранкай Я нарадзіў Цябе. Кляўся Госпад і не раскаяўся: Ты – сьвятар давеку паводле чыну Малхісадэка.<br>
<br>
Госпад па правай руцэ Тваёй: Ён разаб'е цароў у дзень гневу свайго.<br>
<br>
Будзе судзіць народы; напоўніць (зямлю) трупамі, скрышыць галовы многіх на зямлі.<br>
<br>
З ручая будзе піць па дарозе, таму ўздыме галаву.<br>
<br>
<strong>Псалом 110</strong><br>
<br>
Буду хваліць Цябе, Госпадзе, на зборах праведных і ў людзкой грамадзе.<br>
<br>
Вялікія дзеяньні Гасподнія, годныя подзіву для ўсіх, што любяць іх.<br>
<br>
Веліч і краса – творы Ягоныя, і справядлівасьць Ягоная трывае давеку.<br>
<br>
Ён учыніў цуды, годныя памяці; Госпад міласэрны і ласкавы.<br>
<br>
Дае спажыву тым, што баяцца Яго; будзе заўсёды памятаць пра свой саюз.<br>
<br>
Ён паказаў людзям сваім моц учынкаў сваіх, даўшы ім спадчыну народаў.<br>
<br>
Творы рук Ягоных – праўда і справядлівасьць, усе прыказаньні Ягоныя непарушныя,<br>
<br>
Устаноўленыя на вякі вечныя, заснаваныя на справядлівасьці і праўдзе.<br>
<br>
Людзям сваім Ён паслаў збаўленьне, на вякі саюз свой устанавіў.<br>
<br>
Сьвятое і поўнае хвалы імя Ягонае.<br>
<br>
Пачатак мудрасьці – страх Гасподні. Усе, што аддаюць хвалу Яму, разумна робяць.<br>
<br>
Хвала Ягоная трывае на вякі вечныя.<br>
<br>
<strong>Псалом 85</strong><br>
<br>
Нахілі, Госпадзе, вуха Тваё, і пачуй мяне: бо я бедны і ўбогі.<br>
<br>
Сьцеражы душу маю, бо я Табе адданы; збаў слугу Твайго, які спадзяецца на Цябе.<br>
<br>
Зьмілуйся нада мною, Госпадзе, бо Цябе клічу ўвесь дзень.<br>
<br>
Узрадуй душу слугі Твайго, бо да Цябе, Госпадзе, узношу сэрца маё.<br>
<br>
Бо Ты, Госпадзе, добры і ласкавы, і многаміласэрны да тых, што клічуць Цябе.<br>
<br>
Пачуй, Божа, малітву маю, будзь уважлівы да голасу просьбы маёй.<br>
<br>
У дзень суму майго клічу Цябе, бо Ты пачуеш мяне.<br>
<br>
Між багоў няма роўнага Табе, Госпадзе, няма ўчынкаў падобных да Тваіх.<br>
<br>
Усе народы, створаныя Табою, прыйдуць і паклоняцца Табе, Госпадзе, і славу аддадуць імю Твайму.<br>
<br>
Бо Ты вялікі і творыш цуды, Ты – Бог адзіны.<br>
<br>
Навучы мяне, Госпадзе, шляхом Тваім, каб мне жыць згодна з Тваёй праўдаю, і каб сэрца маё ўсцешылася ў страху імя Твайго.<br>
<br>
Буду хваліць Цябе, Госпадзе Божа мой, ад усяго сэрца майго і буду славіць імя Тваё на ўсе вякі.<br>
<br>
Бо міласэрнасьць Твая да мяне вялікая: Ты ўзьняў душу маю з бездані апраметнай.<br>
<br>
Божа, гордыя паўсталі супроць мяне, і бунтаўнікі шукаюць душы маёй, не маючы Цябе перад вачамі сваімі.<br>
<br>
Але Ты, Госпадзе Божа, шчодры і дабратлівы, доўгацярплівы, многаміласэрны і праведны.<br>
<br>
Глянь на мяне і зьмілуйся нада мною; дай сілу Тваю слузе Твайму, і збаў сына слугі Тваёй.<br>
<br>
Дай мне знак Тваёй спагадлівасьці, каб ненавісьнікі мае ўбачылі і засаромеліся, бо Ты, Госпадзе, дапамог мне і ўсьцешыў мяне.<br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Алілуя, алілуя, алілуя. Слава Табе, Божа. <font color="#d00505"><em>(Тройчы)</em></font><br>
<br>
Госпадзе, зьмілуйся; Госпадзе, зьмілуйся; Госпадзе, зьмілуйся.<br>
<br>
Слава Айцу, і Сыну, і Сьвятому Духу.<br>
<br>
<font color="#d00505"><strong>Трапар</strong></font> <em><font color="#d00505">(тон 4).</font></em> Марыя, маючы ва ўлоньні сваім без семя Зачатага, пайшла разам з Язэпам на перапіс у Бэтлеем, бо была з дому Давідавага. Надышоў час радзіць Ёй, і нідзе не знайшлося месца для Яе. І вось пячора сталася сьветлым хорамам Каралевы. Хрыстос родзіцца, каб раней упалы вобраз узьняць.<br>
<br>
Цяпер і заўсёды, і на вякі вякоў. Амін.<br>
<br>
<font color="#d00505"><em>Багародзічны.</em></font> Ты, што дзеля нас нарадзіўся ад Дзевы і на крыжы пацярпеў, сьмерцю зьнішчыўшы сьмерць і паказаўшыся Богам у ўваскрасеньні, не пагардзі творамі рук Тваіх, пакажы чалавекалюбства Тваё, Міласэрны, прымі малітвы за нас Багародзіцы, якая нарадзіла Цябе, і збаў, Збавіцелю добры наш, людзей бездапаможных.<br>
<br>
<font color="#d00505"><em>(Тон 7)</em></font>. Ірад зьдзівіўся, калі пабачыў набожнасьць мудрацоў; поўны злосьці, ён выпытаў дакладна, калі нарадзілася Дзіця. Маткі засталіся бязьдзетнымі, і сьмерць сабрала горкае перадчаснае жніво сярод немаўлятаў, грудзі высахлі і крыніцы малака закрыліся. Вялікае было гора. Дык зьбярэмся, верныя, каб набожна ўславіць нараджэньне Хрыста. <font color="#d00505"><em>(Двойчы)</em></font><br>
<br>
Верш. Бог ідзе з поўдня, Сьвяты з гары, пакрытай цяністым гаем.<br>
<br>
<em><font color="#d00505">(Тон 2).</font></em> Калі Язэп, поўны суму, ішоў у Бэтлеем, Ты, Дзева, сказала яму: "Чаму ты, убачыўшы мяне з дзіцём, сумуеш і трывожышся? Ты не разумееш вялікай тайны, што ўва мне зьдзейсьнілася. Адкінь усякі страх і зразумей вялікі цуд: бо ў маім улоньні Бог сёньня прыходзіць на сьвет у вялікай міласэрнасьці, і прымае цела. Ты ўбачыш Яго, як Ён сам захацеў, калі Ён народзіцца; і, напоўніўшыся радасьцю, паклонішся Яму, як твайму Творцу, якога анёлы ў песьнях няспынна славяць, разам з Айцом і Сьвятым Духам".<br>
<br>
<font color="#d00505"><em>Верш.</em></font> Госпадзе, я пачуў голас Твой і спалохаўся; зразумеў учынкі Твае і жахнуўся.<br>
<br>
<font color="#d00505"><em>Тое самае</em></font>.<br>
<br>
<strong>Слава...</strong><br>
<br>
<font color="#d00505"><em>(Тон 6).</em></font> Сёньня родзіцца ад Дзевы Той, хто ў руках сваіх трымае ўсё стварэньне. Як чалавек, спавіваецца ў пялёны недасяжны Бог; у ясьлях ляжыць Той, хто на пачатку словам сваім нябёсы ўмацаваў; малаком корміцца Той, хто ў пустыні, быццам дождж, паслаў людзям з неба манну; Жаніх царкоўны прымае мудрацоў; дары атрымлівае Сын Дзевы. Пакланяемся нараджэньню Твайму, Хрысьце! <em><font color="#d00505">(Тройчы)</font></em>. Дай нам бачыць і Тваё боскае Богазьяўленьне.<br>
<br>
<strong>Цяпер...:</strong> <font color="#d00505"><em>Тое самае.</em><br>
<br>
<strong>Пракімен</strong></font> <em><font color="#d00505">(Пс 86.5).</font></em> Будуць казаць пра Сыён: "Чалавек нарадзіўся там".<br>
<br>
<font color="#d00505"><em>Верш.</em></font> Асновы ягоныя на горах сьвятых.<br>
<br>
<br>
<strong>Чытаньне кнігі прарока Ісаі (9.6 – 7)</strong><br>
<br>
Дзіця нарадзілася нам, Сын быў дадзены нам, на ягоных плячах спачыла ўлада. Далі яму імя: Дзіўны дарадчык, Бог усемагутны, Уладар, Айцец вялікі, Князь супакою. Вялікае будзе ягонае панаваньне, і супакою ягонаму ня будзе межаў; Ён сядзе на пасадзе Давіда і будзе панаваць над ягоным царствам, якое Ён умацуе і захавае ад сёньня і давеку. Раўнівая любоў Госпада Сіл зробіць гэта.<br>
<br>
<br>
Чытаньне лісту апостала Паўла да Габрэяў <em>(Гбр 2.11-18)</em> <br>
<br>
Браты, той, хто асьвячае і тыя, што асьвячаюцца, – усе ад аднаго. Дзеля гэтага Ён не саромеецца назваць іх сваімі братамі, кажучы: "Абвяшчу імя Тваё братом маім, пасярод царквы буду славіць Цябе." І яшчэ: "Вось дзеці мае, якіх даў мне Бог." А так як дзеці прычашчаюцца крыві і целу, і Ён таксама ўспрыняў іх, каб праз сьмерць перамагчы таго, хто мае ўладу над сьмерцю, гэта значыць д'ябла; і каб вызваліць усіх, каго страх сьмерці праз усё жыцьцё трымаў у няволі. Бо сапраўды не анёлаў бярэ да сябе, але бярэ да сябе патомства Абрагама. Таму Ён павінен быў ва ўсім стацца падобным да братоў, каб быць міласэрным і верным Найвышэйшым Сьвятаром перад Богам, каб ачысьціць грахі народу. Бо як Ён сам цярпеў і быў выпрабоўваны, дык можа тым, што выпрабоўваюцца, дапамагчы.<br>
<br>
<br>
<strong>Чытаньне сьвятога Евангельля паводле Мацьвея</strong> <em>(Мц 2.13-23)</em><br>
<br>
Калі адышлі мудрацы, вось анёл Гасподні зьявіўся ў сьне Язэпу, кажучы: "Уставай, вазьмі Дзіця і Маці Ягоную і ўцякай у Ягіпет, і будзь там, аж пакуль не скажу табе; бо Ірад зьбіраецца шукаць Дзіцятка, каб загубіць Яго". І ён, устаўшы, узяў Дзіцятка і Ягоную Маці, і той самай ночы пайшоў у Ягіпет. І быў там аж да сьмерці Ірада, каб спраўдзілася сказанае Госпадам праз прарока, які кажа: "З Ягіпту паклікаў Я Сына Майго". Тады Ірад, убачыўшы, што мудрацы насьмяяліся з яго, напоўніўся злосьцю вялікаю, і паслаў пазабіваць у Бэтлееме і па ўсім навакольлі ўсіх дзяцей мужчынскага полу ва ўзросьце да двух гадоў, згодна з часам, які ён дакладна выведаў у мудрацоў. Тады спраўдзілася тое, што сказаў прарок Ярэма: "Голас чутны ў Раме, плач і лямант вялікі: гэта Рахіль плача па дзецях сваіх і ня хоча суцешыцца, бо іх няма". Калі ж памёр Ірад, анёл Гасподні зьявіўся ў сьне Язэпу ў Ягіпце, кажучы: "Уставай, вазьмі Дзіця і Ягоную Маці, і ідзі ў зямлю Ізраільскую, бо памерлі тыя, што шукалі душы Дзіцяці". Ён узяў Дзіця і Ягоную Маці і вярнуўся ў зямлю Ізраільскую. Пачуўшы, аднак, што ў Юдэі пануе Архелай на месцы свайго бацькі Ірада, пабаяўся туды ісьці. Атрымаўшы наказ у сьне, ён пайшоў у краіны Галілейскія. Прыйшоўшы туды, ён пасяліўся ў месьце, што завецца Назарэт. Так мела споўніцца слова прарокаў: "Ён будзе названы Назарэем".<br>
<br>
<br>
Не пакінь нас да канца дзеля імя Твайго сьвятога, не разбуры запавету Твайго і не аддалі міласьці Тваёй ад нас, дзеля Абрагама любага Твайго, і Ісаака слугі Твайго, і Ізраіля сьвятога Твайго.<br>
<br>
<strong>Сьвяты Божа... Усесьвятая Тройца... Ойча наш...</strong><br>
<br>
<font color="#d00505"><strong>Сьвятар:</strong></font> Бо Тваё валадарства, і сіла, і слава, Айца, і Сына, і Сьвятога Духа, цяпер і заўсёды, і на вякі вякоў.<br>
<br>
<font color="#d00505"><strong>Чытальнік:</strong></font> Амін.<br>
<br>
<font color="#d00505"><strong>Кандак</strong></font> <em><font color="#d00505">(тон 3).</font></em> Сёньня Дзева ідзе ў невыказны спосаб радзіць у пячоры Спрадвечнае Слова: сьвяткуй, сусьвет, і разам з анёламі і пастушкамі слаў Бога спрадвечнага, які, як дзіцятка малое, на сьвет прыходзіць.<br>
<br>
Госпадзе, зьмілуйся. <font color="#d00505"><em>(40 разоў)</em></font><br>
<br>
Доўгацярплівы, шматміласэрны, і ўсеспагадлівы Хрысьце Божа, што ўвесь час і ў кожную хвіліну, на небе і на зямлі прымаеш хвалу і пакланеньне, любіш праведнікаў і мілуеш грэшнікаў, і клічаш усіх да збаўленьня абяцаньнем дабротаў, якія чакаюць нас: прымі, Госпадзе, і ў гэтую хвіліну нашыя малітвы, і накіруй жыцьцё наша да запаветаў Тваіх; душы нашыя асьвяці, целы ачысьці, думкі выправі, дай ясны розум; выбаў нас ад усякага суму, жалю і злосьці; ахіні нас сваімі анёламі, каб мы, пад іхняй аховаю і кіраўніцтвам, маглі дасягнуць еднасьці веры і пазнаньня недаступнае Твае славы, бо Ты блаславёны на вякі вякоў. Амін.<br>
<br>
Госпадзе, зьмілуйся. <font color="#d00505"><em>(Тройчы)</em></font><br>
<br>
Слава Айцу, і Сыну, і Сьвятому Духу, цяпер і заўсёды, і на вякі вякоў. Амін.<br>
<br>
Больш годную пашаны за хэрувімаў і без параўнаьня больш слаўную за сэрафімаў, што, захаваўшы дзявоцтва, нарадзіла Бога-Слова, існую Багародзіцу, Цябе мы ўзьвялічваем.<br>
<br>
Імем Гасподнім блаславі, ойча.<br>
<br>
<font color="#d00505"><strong>Сьвятар:</strong></font> Малітвамі сьвятых айцоў нашых, Госпадзе Ісусе Хрысьце, Божа наш, зьмілуйся над намі.<br>
<br>
<font color="#d00505"><strong>Малітва.</strong></font> Уладару Госпадзе Ісусе Хрысьце, доўгацярплівы да нашых правінаў, Ты прывёў нас аж да гэтай хвіліны, калі, вісячы на жыцьцядайным дрэве, Ты разумнаму разбойніку адчыніў уваход у рай і разбурыў сьмерцю сьмерць. Ачысьці нас грэшных і недастойных слугаў Тваіх, бо мы зграшылі і чынілі благое; і цяпер мы нядастойныя ўзьняць вочы нашы і глянуць на вышыню нябесную, бо мы пакінулі дарогу праўды Тваёй і хадзілі, куды вяло нас сэрца наша. Але вось молім Тваю бязьмерную дабрату: пашкадуй нас, Госпадзе, у Тваёй вялікай міласэрнасьці і збаў нас дзеля імя Твайго сьвятога, бо дні нашыя прапалі ў марнасьці. Вызваль нас з рукі праціўніка, адпусьці нам грахі нашы, і ўмярцьві цялеснае нашае мудраваньне, каб, адклаўшы старога чалавека, у новага апрануліся і жылі дзеля Цябе, Уладара і Дабрачынца; і, ідучы ўсьлед за Тваімі прыказаньнямі, дасягнулі вечнага супакою, дзе для ўсіх праведных радаснае жыльлё. Бо Ты сапраўдная радасьць і вясельле для тых, што любяць Цябе, Хрысьце Божа наш, і Табе славу аддаем, разам з адвечным Тваім Айцом і з усесьвятым, добрым і жыцьцядайным Тваім Духам цяпер і заўсёды, і на вякі вякоў. Амін.
